<!doctype html><html lang=cn><head><meta charset=utf-8><meta http-equiv=x-ua-compatible content="IE=edge"><meta name=viewport content="width=device-width,initial-scale=1"><meta name=referrer content="no-referrer"><link rel=dns-prefetch href=https://i.geekbank.cf/><title>《宋词名篇选录3000篇大全集》（1801—2100篇） | 极客快訊</title><meta property="og:title" content="《宋词名篇选录3000篇大全集》（1801—2100篇） - 极客快訊"><meta property="og:type" content="article"><meta property="og:locale" content="cn"><meta property="og:image" content="http://p3.pstatp.com/large/pgc-image/c0a3c9b4d2f24f79b09a33f4664b7b69"><link rel=alternate hreflang=x-default href=https://geekbank.cf/tw/%e6%b8%b8%e6%88%8f/220af9e.html><link rel=alternate hreflang=zh-tw href=https://geekbank.cf/tw/%e6%b8%b8%e6%88%8f/220af9e.html><link rel=alternate hreflang=zh-cn href=https://geekbank.cf/cn/%e6%b8%b8%e6%88%8f/220af9e.html><link rel=alternate hreflang=zh-hk href=https://geekbank.cf/tw/%e6%b8%b8%e6%88%8f/220af9e.html><link rel=alternate hreflang=zh-mo href=https://geekbank.cf/tw/%e6%b8%b8%e6%88%8f/220af9e.html><link rel=alternate hreflang=zh-my href=https://geekbank.cf/cn/%e6%b8%b8%e6%88%8f/220af9e.html><link rel=alternate hreflang=zh-sg href=https://geekbank.cf/cn/%e6%b8%b8%e6%88%8f/220af9e.html><link rel=canonical href=https://geekbank.cf/tw/%e6%b8%b8%e6%88%8f/220af9e.html><meta property="article:published_time" content="2020-10-29T20:46:10+08:00"><meta property="article:modified_time" content="2020-10-29T20:46:10+08:00"><meta name=Keywords content><meta name=description content="《宋词名篇选录3000篇大全集》（1801—2100篇）"><meta name=author content="极客快訊"><meta property="og:url" content="/cn/%E6%B8%B8%E6%88%8F/220af9e.html"><link rel=apple-touch-icon sizes=180x180 href=../../apple-touch-icon.png><link rel=icon type=image/png sizes=32x32 href=../../favicon-32x32.png><link rel=icon type=image/png sizes=16x16 href=../../favicon-16x16.png><link rel=manifest href=../../site.webmanifest><link rel=mask-icon href=../../safari-pinned-tab.svg color=#5bbad5><meta name=msapplication-TileColor content="#ffc40d"><meta name=theme-color content="#ffffff"><link rel=stylesheet href=https://geekbank.cf/css/normalize.css><link rel=stylesheet href=https://geekbank.cf/css/style.css><script type=text/javascript src=https://cdnjs.cloudflare.com/ajax/libs/jquery/3.4.1/jquery.min.js></script><script type=text/javascript src=https://geekbank.cf/js/jqthumb.min.js></script><script data-ad-client=ca-pub-3525055026201463 async src=https://pagead2.googlesyndication.com/pagead/js/adsbygoogle.js></script></head><body><header id=header class=clearfix><div class=container><div class=col-group><div class=site-name><h1><a id=logo href>🤓 极客快讯 Geek Bank</a></h1><p class=description>为你带来最全的科技知识 🧡</p></div><div><nav id=nav-menu class=clearfix><a class=current href>猜你喜歡</a>
<a href=../../tw/categories/%E7%A7%91%E6%8A%80.html title=科技>科技</a>
<a href=../../tw/categories/%E9%81%8A%E6%88%B2.html title=遊戲>遊戲</a>
<a href=../../tw/categories/%E7%A7%91%E5%AD%B8.html title=科學>科學</a></nav></div></div></div></header><div id=body><div class=container><div class=col-group><div class=col-8 id=main><div class=res-cons><article class=post><header><h1 class=post-title>《宋词名篇选录3000篇大全集》（1801—2100篇）</h1></header><date class="post-meta meta-date">2020-10-29</date><div class=post-meta><span>|</span>
<span class=meta-category><a href=cn/categories/%E6%B8%B8%E6%88%8F.html>游戏</a></span></div><div class=post-content><h1>宋代盛行的一种中国 文学体裁，宋词是一种相对于 古体诗的新体 诗歌之一，标志 宋代文学的最高成就。宋词句子有长有短，便于歌唱。因是合乐的歌词，故又称 曲子词、 乐府、 乐章、 长短句、 诗余、 琴趣等。它始于 梁代，形成于 唐代而极盛于宋代。据《 旧唐书》上记载：“自 开元（ 唐玄宗年号）以来，歌者杂用 胡夷 里巷之曲。”宋词是中国古代文学皇冠上光辉夺目的明珠，在古代中国文学的阆苑里，她是一座芬芳绚丽的园圃。她以姹紫嫣红、千姿百态的神韵，与 唐诗争奇，与 元曲斗艳，历来与唐诗并称 双绝，都代表一代文学之盛。后有同名书籍《 宋词》。</h1><h1>宋词的代表人物主要有 苏轼、 辛弃疾（ 豪放派代表词人）、 柳永、 李清照（ 婉约派代表词人）。</h1><p><strong>词是一种 音乐文学，它的产生、发展，以及创作、流传都与音乐有直接关系。词所配合的音乐是所谓 燕乐，又叫 宴乐，其主要成分是 北周和 隋以来由 西域 胡乐与民间 里巷之曲相融而成的一种新型音乐，主要用于娱乐和宴会的演奏， 隋代已开始流行。而配合 燕乐的词的起源，也就可以上溯到 隋代。宋人 王灼《 碧鸡漫志》卷一说：“盖隋以来，今之所谓 曲子者渐兴，至唐稍盛。”词最初主要流行于民间，《 敦煌曲子词集》收录的一百六十多首作品，大多是从 盛唐到唐末五代的民间歌曲。大约到中唐时期，诗人 张志和、 韦应物、 白居易、 刘禹锡等人开始写词，把这一文体引入了文坛。到 晚唐 五代时期，文人词有了很大的发展， 晚唐词人 温庭筠以及以他为代表的“ 花间派”词人以 李煜、 冯延巳为代表的 南唐词人的创作，都为词体的成熟和基本抒情风格的建立作出了重要贡献。词终于在诗之外别树一帜，成为中国古代最为突出的文学 体裁之一。进入宋代，词的创作逐步蔚为大观，产生了大批成就突出的词人，名篇佳作层出不穷，并出现了各种 风格、 流派。《 全宋词》共收录流传到今天的词作一千三百三十多家将近两万首，从这一数字可以推想当时创作的盛况。词的起源虽早，但词的发展高峰则是在 宋代，因此后人便把词看作是宋代最有代表性的文学，与唐代诗歌并列，而有了所谓“ 唐诗、宋词”的说法。</strong></p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p3.pstatp.com/large/pgc-image/c0a3c9b4d2f24f79b09a33f4664b7b69><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><h1>1801.劳停驿</h1><p>宋代：欧阳修</p><p>孤舟转山曲，豁尔见平川。</p><p>树杪帆初落，峰头月正圆。</p><p>荒烟几家聚，瘦野一刀田。</p><p>行客愁明发，惊滩鸟道前。</p><h1><strong>小镇西（仙吕调）</strong></h1><p>宋代：柳永</p><p>意中有个人，芳颜二八。天然俏、自来奸黠。最奇绝。是笑时、媚靥深深，百态千娇，再三偎着，再三香滑。久离缺。夜来魂梦里，尤花𣨼雪。分明似旧家时节。正欢悦。被邻鸡唤起，一场寂寥，无眠向晓，空有半窗残月。</p><h1><strong>天仙子·走马探花花发未</strong></h1><p>宋代：苏轼</p><p>走马探花花发未。人与化工俱不易。千回来绕百回看，蜂作婢，莺为使。谷雨清明空屈指。</p><p>白发卢郎情未已。一夜翦刀收玉蕊。尊前还对断肠红。人有泪，花无意。明日酒醒应满地。</p><h1><strong>引驾行·红尘紫陌</strong></h1><p>宋代：柳永</p><p>红尘紫陌，斜阳暮草长安道，是离人。断魂处，迢迢匹马西征。新晴。韶光明媚，轻烟淡薄和气暖，望花村。路隐映，摇鞭时过长亭。愁生。伤凤城仙子，别来千里重行行。又记得、临歧泪眼，湿莲脸盈盈。</p><p>消凝。花朝月夕，最苦冷落银屏。想媚容、耿耿无眠，屈指已算回程。相萦。空万般思忆，争如归去睹倾城。向绣帏、深处并枕，说如此牵情。</p><h1><strong>踏莎行·细草愁烟</strong></h1><p>宋代：晏殊</p><p>细草愁烟，幽花怯露。凭阑总是销魂处。日高深院静无人，时时海燕双飞去。</p><p>带缓罗衣，香残蕙炷。天长不禁迢迢路。垂杨只解惹春风，何曾系得行人住。</p><h1><strong>长相思</strong></h1><p>宋代：王灼</p><p>来匆匆。去匆匆。短梦无凭春又空。难随郎马踪。山重重。水重重。飞絮流云西复东。音书何处通。</p><h1><strong>虞美人·扁舟三日秋塘路</strong></h1><p>宋代：陈与义</p><p>余甲寅岁自春官出守湖州。秋杪，道中荷花无复存者。乙卯岁，自琐闼以病得请奉祠，卜居青墩镇。立秋后三日行。舟之前后如朝霞相映，望之不断也。以长短句记之。</p><p>扁舟三日秋塘路，平度荷花去。病夫因病得来游，更值满川微雨洗新秋。</p><p>去年长恨拏舟晚，空见残荷满。今年何以报君恩，一路繁花相送过青墩。</p><h1><strong>月上海棠·斜阳废苑朱门闭</strong></h1><p>宋代：陆游</p><p>成都城南有蜀王旧苑，尤多梅，皆二百余年古木。</p><p>斜阳废苑朱门闭，吊兴亡、遗恨泪痕里。淡淡宫梅，也依然、点酥剪水。凝愁处，似忆宣华旧事。</p><p>行人别有凄凉意，折幽香、谁与寄千里。伫立江皋，杳难逢、陇头归骑。音尘远，楚天危楼独倚。</p><h1><strong>疏帘淡月·寓桂枝香秋思</strong></h1><p>宋代：张辑</p><p>梧桐雨细。渐滴作秋声，被风惊碎。润逼衣篝，袅袅蕙炉沈水。悠悠岁月天涯醉。一分秋、一分憔悴。紫箫吟断，素笺恨切，夜寒鸿起。</p><p>又何苦、凄凉客里。负草堂春绿，竹溪空翠。落叶西风，吹老几番尘世。从前谙尽江湖味。听商歌、归兴千里。露侵宿酒，疏帘淡月，照人无寐。</p><h1><strong>1810.瑞鹤仙·郊原初过雨</strong></h1><p>宋代：袁去华</p><p>郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。</p><p>无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。</p><p><strong>昭君怨</strong></p><p>宋代：辛弃疾</p><p>人面不如花面。花到开时重见。独倚小阑干。许多山。落叶西风时候。人共青山都瘦。说道梦阳台。几曾来。</p><p><strong>行香子</strong></p><p>宋代：赵师侠</p><p>春日迟迟。春景熙熙。渐郊原、芳草萋萋。夭桃灼灼，杨柳依依。见燕喃喃，蜂簇簇，蝶飞飞。闲庭寂寂，曲沼漪漪。更秋千、红索垂垂。游人队队，乐意嬉嬉。尽醉醺醺，歌缓缓，语低低。</p><p><strong>贺新郎</strong></p><p>宋代：史达祖</p><p>鹊翅西风浅。乍疏云垂幔，近月银钩将卷。天上应闲支机石，前度芳盟谁践。便好织、回文锦献。乞得秾欢今夜里，算盈盈、一水曾何远。宁不会，暗相见。彩楼吹断闲针线。想幽情嫩约，别有藓庭花院。青鸟沈沈音尘绝，烟锁蓬莱宫殿。渐木杪、参旗西转。不怕天孙成间阻，怕人间、薄幸心肠变。又觉得，易分散。</p><p><strong>夜游宫·人去西楼雁杳</strong></p><p>宋代：吴文英</p><p>人去西楼雁杳。叙别梦、扬州一觉。云澹星疏楚山晓。听啼乌，立河桥，话未了。</p><p>雨外蛩声早。细织就、霜丝多少。说与萧娘未知道。向长安，对秋灯，几人老。</p><p><strong>梦韩无咎如在京口时既觉枕上作短歌</strong></p><p>宋代：陆游</p><p>隆兴之初客江皂，连榱结驷皆贤豪。</p><p>坐中吴咎我所畏，日夜酬倡兼诗骚。</p><p>有时赠我玉具剑，间亦报之金错刀。</p><p>旧游忽堕五更梦，举首但觉铁瓮高。</p><p>樽前美人亦黄土，吾辈鬼录将安逃？</p><p>死生一诀信已矣，所恨膏火常煎熬。</p><p>平生不爱葱岭话，方术亦陋葛与陶；</p><p>但当东归弃百事，烂醉海上观云涛。</p><p><strong>对竹思鹤</strong></p><p>宋代：钱惟演</p><p>瘦玉萧萧伊水头，风宜清夜露宜秋。</p><p>更教仙骥旁边立，尽是人间第一流。</p><p><strong>送董元达</strong></p><p>宋代：谢逸</p><p>读书不作儒生酸，跃马西入金城关。</p><p>塞垣苦寒风气恶，归来面皱须眉斑。</p><p>先皇召见延和殿，议论慷慨天开颜。</p><p>谤书盈箧不复辩，脱身来看江南山。</p><p>长江滚滚蛟龙怒，扁舟此去何当还？</p><p>大梁城里定相见，玉川破屋应数间。</p><p><strong>鹧鸪天·梅蕊新妆桂叶眉</strong></p><p>宋代：晏几道</p><p>梅蕊新妆桂叶眉。小莲风韵出瑶池。云随绿水歌声转，雪绕红绡舞袖垂。</p><p>伤别易，恨欢迟。惜无红锦为裁诗。行人莫便消魂去，汉渚星桥尚有期。</p><p><strong>虞美人</strong></p><p>宋代：辛弃疾</p><p>夜深困倚屏风后。试请毛延寿。宝钗小立白翻香。旋唱新词犹误、笑持觞。四更山月寒侵席。歌舞催时日。问他何处最情浓。却道小梅摇落、不禁风。</p><h1><strong>1820.赏南枝</strong></h1><p>宋代：曾巩</p><p>暮冬天地闭，正柔木冻折，瑞雪飘飞。对景见南山？岭梅露、几点清雅容姿。丹染萼、玉缀枝。又岂是、一阳有私。大抵是、化工独许，使占却先时。霜威莫苦凌持。此花根性，想群卉争知。贵用在和羹，三春里、不管绿是红非。攀赏处、宜酒卮。醉捻嗅、幽香更奇。倚阑干、仗何人去，嘱羌管休吹。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p1.pstatp.com/large/pgc-image/6d70dc8236294cd3869b4bb90d40d5a0><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>瑞鹧鸪（落梅）</strong></p><p>宋代：尤袤</p><p>梁溪西畔小桥东。落叶纷纷水映空。五夜客愁花片里，一年春事角声中。歌残玉树人何在，舞破山香曲未终。却忆孤山醉归路，马蹄香雪衬东风。</p><p><strong>十样花·陌上风光浓处</strong></p><p>宋代：李弥逊</p><p>陌上风光浓处。第一寒梅先吐。待得春来也，香消减，态凝伫。百花休漫妒。</p><p>婉约、梅花、赞美</p><p><strong>晓梦</strong></p><p>宋代：李清照</p><p>晓梦随疏钟，飘然蹑云霞。</p><p>因缘安期生，邂逅萼绿华。</p><p>秋风正无赖，吹尽玉井花。</p><p>共看藕如船，同食枣如瓜。</p><p>翩翩坐上客，意妙语亦佳。</p><p>嘲辞斗诡辩，活火分新茶。</p><p>虽非助帝功，其乐莫可涯。</p><p>人生能如此，何必归故家。</p><p>起来敛衣坐，掩耳厌喧哗。</p><p>心知不可见，念念犹咨嗟。</p><p>向往、浪漫、现实、生活</p><p><strong>昭君怨·牡丹</strong></p><p>宋代：刘克庄</p><p>曾看洛阳旧谱，只许姚黄独步。若比广陵花，太亏他。</p><p>旧日王侯园圃，今日荆榛狐兔。君莫说中州，怕花愁。</p><p>写花、婉约、宋词精选、抒怀</p><p><strong>江城子·示表侄刘国华</strong></p><p>宋代：吴潜</p><p>家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。</p><p>采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。</p><p>古诗三百首、宋词三百首、抒怀</p><p><strong>小重山·春愁</strong></p><p>宋代：吴淑姬</p><p>谢了荼縻春事休。无多花片子，缀枝头。庭槐影碎被风揉。莺虽老，声尚带娇羞。</p><p>独自倚妆楼。一川烟草浪，衬云浮。不如归去下帘钩。心儿小，难着许多愁。</p><p>女子、抒怀</p><p><strong>烛影摇红·松窗午梦初觉</strong></p><p>宋代：毛滂</p><p>一亩清阴，半天潇洒松窗午。床头秋色小屏山，碧帐垂烟缕。</p><p>枕畔风摇绿户。唤人醒、不教梦去。可怜恰到，瘦石寒泉，冷云幽处。</p><p>写人、夏天</p><p><strong>柳梢青·茅舍疏篱</strong></p><p>宋代：杨无咎</p><p>茅舍疏篱。半飘残雪，斜卧低枝。可更相宜，烟笼修竹，月在寒溪。</p><p>宁宁伫立移时。判瘦损、无妨为伊。谁赋才情，画成幽思，写入新诗。</p><p>古诗三百首、咏物、婉约、宋词三百首、抒情、梅花</p><p><strong>秋蕊香·七夕</strong></p><p>宋代：吴文英</p><p>懒浴新凉睡早。雪靥酒红微笑。倚楼起把绣针小。月冷波光梦觉。</p><p>怕闻井叶西风到。恨多少。粉河不语堕秋晓。云雨人间未了。</p><p>七夕节、孤独、记梦</p><h1><strong>1830.金缕歌·陪履斋先生沧浪看梅</strong></h1><p>宋代：吴文英</p><p>乔木生云气。访中兴、英雄陈迹，暗追前事。战舰东风悭借便，梦断神州故里。旋小筑、吴宫闲地。华表月明归夜鹤，叹当时、花竹今如此。枝上露，溅清泪。</p><p>遨头小簇行春队。步苍苔、寻幽别坞，问梅开未。重唱梅边新度曲，催发寒梢冻蕊。此心与、东君同意。后不如今今非昔，两无言、相对沧浪水。怀此恨，寄残醉。</p><p><strong>疏影·梅影</strong></p><p>宋代：张炎</p><p>黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。</p><p>窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上然犀去，照水底、珊瑚如活。做弄得、酒醒天寒，空对一庭香雪。</p><p>咏物、梅花</p><p><strong>江城子</strong></p><p>宋代：陆汉广</p><p>绿莺庭院燕莺啼。绣帘垂。瑞烟霏。一片笙箫，声过彩云低。疑是蕊宫仙子降，翻玉袖，舞瑶姬。冰姿玉质自清奇。看孙枝。列班衣。画鼓新歌，喜映两疏眉。袖里蟠桃花露湿，应不惜，醉金卮。</p><p><strong>送人之松江</strong></p><p>宋代：俞桂</p><p>西风萧瑟入船窗，送客离愁酒满缸。</p><p>要记此时分袂处，暮烟细雨过松江。</p><p>抒情</p><p><strong>点绛唇·春愁</strong></p><p>宋代：赵鼎</p><p>香冷金炉，梦回鸳帐余香嫩。更无人问。一枕江南恨。</p><p>消瘦休文，顿觉春衫褪。清明近。杏花吹尽。薄暮东风紧。</p><p>伤春、婉约、惜花</p><p><strong>蝶恋花·帘幕风轻双语燕</strong></p><p>宋代：晏殊</p><p>帘幕风轻双语燕。午醉醒来，柳絮飞撩乱。心事一春犹未见。余花落尽青苔院。</p><p>百尺朱楼闲倚遍。薄雨浓云，抵死遮人面。消息未知归早晚。斜阳只送平波远。</p><p>孤寂、惆怅、抒情、春天</p><p><strong>苏幕遮</strong></p><p>宋代：晁端礼</p><p>碧桃花，春婉娩。未断尘缘，暂别瑶池宴。谪限迢迢应未满。乘月骖鸾。曾有深深愿。帝城赊，凤楼远。长寿杯深，此际谁人劝。闷倚屏山凝泪眼。百和烟中，细想千娇面。</p><p><strong>愁风月</strong></p><p>宋代：贺铸</p><p>风清月正圆，信是佳时节。</p><p>不会长年来，处处愁风月。</p><p>心将薰麝焦，吟伴寒虫切。</p><p>欲遽就床眠，解带翻成结。</p><p>女子、怀人</p><p><strong>感皇恩·寒食不多时</strong></p><p>宋代：晁冲之</p><p>寒食不多时，牡丹初卖。小院重帘燕飞碍。昨宵风雨，只有一分春在，今朝犹自得，阴晴快。</p><p>熟睡起来，宿酲微带。不惜罗襟揾眉黛，日高梳洗，看着花阴移改。笑摘双杏子，连枝戴。</p><p>女子、抒情、生活</p><p><strong>蝶恋花·一朵江梅春带雪</strong></p><p>宋代：赵鼎</p><p>长道县和元彦修梅词。彦修，钱塘人，名时敏。坐张天觉党，自户部员外郎谪监长道之白石镇。</p><p>一朵江梅春带雪。玉软云娇，姑射肌肤洁。照影凌波微步怯。暗香浮动黄昏月。</p><p>谩道广平心似铁。词赋风流，不尽愁千结。望断江南音信绝。陇头行客空情切。</p><p>咏物、梅花</p><h1><strong>1840.秋波媚</strong></h1><p>宋代：陆游</p><p>曾散天花蕊珠宫。一念堕尘中。铅华洗尽，珠玑不御，道骨仙风。东游我醉骑鲸去，君驾素鸾从。垂虹看月，天台采药，更与谁同。</p><p><strong>忆秦娥·春酲薄</strong></p><p>宋代：刘克庄</p><p>春酲薄，梦中毬马豪如昨。豪如昨。月明横笛，晓寒吹角。</p><p>古来成败难描摸，而今却悔当时错。当时错，铁衣犹在，不堪重着。</p><p>壮志难酬、抒怀、追忆</p><p><strong>一翦梅（宿龙游朱氏楼）</strong></p><p>宋代：蒋捷</p><p>小巧楼台眼界宽。朝卷帘看。暮卷帘看。故乡一望一心酸。云又迷漫。水又迷漫。天不教人客梦安。昨夜春寒。今夜春寒。梨花月底两眉攒。敲遍阑干。拍遍阑干。</p><p><strong>浣溪沙（次秀野酴醿韵）</strong></p><p>宋代：朱熹</p><p>压架年来雪作堆。珍丛也是近移栽。肯令容易放春回。却恐阴晴无定度，从教红白一时开。多情蜂蝶早飞来。</p><p><strong>诉衷情近·雨晴气爽</strong></p><p>宋代：柳永</p><p>雨睛气爽，伫立江楼望处。澄明远水生光，重叠暮山耸翠。遥认断桥幽径，隐隐渔村，向晚孤烟起。</p><p>残阳里。脉脉朱阑静倚。黯然情绪，未饮先如醉。愁无际。暮云过了，秋光老尽，故人千里。竟日空凝睇。</p><p>怀人、抒情、江南、秋天</p><p><strong>归去来兮引</strong></p><p>宋代：杨万里</p><p>侬家贫甚诉长饥。幼稚满庭闱。正坐瓶无储粟，漫求为吏东西。偶然彭泽近邻圻。公秫滑流匙。葛巾劝我求为酒，黄菊怨、冷落东篱。五斗折腰，谁能许事，归去来兮。老圃半榛茨。山田欲蒺藜。念心为形役又奚悲。独惆怅前迷。不谏后方追。觉今来是了，觉昨来非。扁舟轻风破朝霏。风细漫吹衣。试问征夫前路，晨光小，恨熹微。乃瞻衡宇戴奔驰。迎候满荆扉。已荒三径存松菊，喜诸幼、入室相携。有酒盈尊，引触自酌，庭树遣颜怡。容膝易安栖。南窗寄傲睨。更小园日涉趣尤奇。尽虽设柴门，长是闭斜晖。纵遐观矫首，短策扶持。浮云出岫岂心思。鸟倦亦归飞。翳翳流光将入，孤松抚处凄其。息交绝友堑山溪。世与我相违。驾言复出何求者，旷千载、今欲从谁。亲戚笑谈，琴书触咏，莫遣俗人郑。告西畴有事要耘耔。容老子舟车，取意任委蛇。历崎岖窈窕，丘壑随宜。1111欣欣花木向荣滋。泉水始流澌。万物得时如许，此生休笑吾衰。寓形字内几何时。岂问去留为。委心任运无多虑，顾皇皇、将欲何之。大化中间，乘流归尽，喜惧莫随伊。富贵本危机。云乡不可期。趁良辰、孤往恣游嬉。独临水登山，舒啸更哦诗。除乐天知命，了复奚疑。</p><p><strong>酒泉子·无题</strong></p><p>宋代：辛弃疾</p><p>流水无情，潮到空城头尽白。离歌一曲怨残阳，断人肠。</p><p>东风官柳舞雕墙。三十六宫花溅泪，春声何处说兴亡，燕双双。</p><p>友人、怀古伤今、离愁、送别</p><p><strong>鹧鸪天·兰溪舟中</strong></p><p>宋代：韩淲</p><p>雨湿西风水面烟。一巾华发上溪船。帆迎山色来还去，橹破滩痕散复圆。</p><p>寻浊酒，试吟篇。避人鸥鹭更翩翩。五更犹作钱塘梦，睡觉方知过眼前。</p><p><strong>忆王孙（秋词）</strong></p><p>宋代：李重元</p><p>飕飕风冷荻花秋。明月斜侵独倚楼。十二珠帘不上钩。黯凝眸。一点渔灯古渡头。</p><p><strong>调啸词（二之二）</strong></p><p>宋代：苏辙</p><p>归雁。归雁。饮啄江南南岸。将飞却下盘桓。塞北春来苦寒。苦寒、苦寒、寒苦。藻荇欲生且住。</p><h1><strong>1850.梦江南</strong></h1><p>宋代：赵汝茪</p><p>帘不卷，细雨熟樱桃。数点霁霞山又晚，一痕凉月酒初消。风紧絮花高。闲处少，磨尽少年豪。昨梦醉来骑白鹿，满湖春水段家桥。濯发听吹箫。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p3.pstatp.com/large/pgc-image/5ddb5db532ff453ca223bc66c0c2b084><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>法曲献仙音·聚景亭梅次草窗韵</strong></p><p>宋代：王沂孙</p><p>层绿峨峨，纤琼皎皎，倒压波痕清浅。过眼年华，动人幽意，相逢几番春换。记唤酒寻芳处，盈盈褪妆晚。</p><p>已销黯。况凄凉、近来离思，应忘却、明月夜深归辇。荏苒一枝春，恨东风、人似天远。纵有残花，洒征衣、铅泪都满。但殷勤折取，自遣一襟幽怨。</p><p>怀友、梅花、赏花、追忆</p><p><strong>百丈山记</strong></p><p>宋代：朱熹</p><p>登百丈山三里许，右俯绝壑，左控垂崖，垒石为磴，十余级乃得度。山之胜，盖自此始。</p><p>循磴而东，即得小涧。石梁跨于其上。皆苍藤古木，虽盛夏亭午无暑气。水皆清澈，自高淙下，其声溅溅然。度石梁，循两崖曲折而上，得山门。小屋三间，不能容十许人，然前瞰涧水，后临石池，风来两峡间，终日不绝。门内跨池又为石梁。度而北，蹑石梯，数级入庵。庵才老屋数间，卑庳迫隘，无足观。独其西阁为胜。水自西谷中循石罅奔射出阁下，南与东谷水并注池中。自池而出，乃为前所谓小涧者。阁据其上流，当水石峻激相搏处，最为可玩。乃壁其后，无所睹。独夜卧其上，则枕席之下，终夕潺潺。久而益悲，为可爱耳。</p><p>出山门而东十许步，得石台。下临峭岸，深昧险绝。于林薄间东南望，见瀑布自前岩穴瀵涌而出，投空下数十尺。其沫乃如散珠喷雾，目光烛之，璀璨夺目，不可正视。台当山西南缺，前揖芦山，一峰独秀出，而数百里间峰峦高下亦皆历历在眼。日薄西山，余光横照，紫翠重迭，不可殚数。旦起下视，白云满川，如海波起伏。而远近诸山出其中者，皆若飞浮来往。或涌或没，顷刻万变。台东径断，乡人凿石容磴以度，而作神祠于其东，水旱祷焉。畏险者或不敢度。然山之可观者，至是则亦穷矣。</p><p>余与刘充父、平父、吕叔敬、表弟徐周宾游之。既皆赋诗以纪其胜，余又叙次其详如此。而其最可观者，石磴、小涧、山门、石台、西阁、瀑布也。因各别为小诗以识其处，呈同游诸君。又以告夫欲往而未能者。</p><p>游记</p><p><strong>夹竹桃花·咏题</strong></p><p>宋代：曹勋</p><p>诗绛彩娇春，苍筠静锁，掩映夭姿凝露。</p><p>花腮藏翠，高节穿花遮护。</p><p>重重蕊叶相怜，似青帔艳妆神仙侣。</p><p>正武陵溪暗，淇园晓色，宜望中烟雨。</p><p>暖景、谁见斜枝处。</p><p>喜上苑韶华渐布。</p><p>又似瑞霞低拥，却恐随风飞去。</p><p>要留最妍丽，须且闲凭佳句。</p><p>更秀容、分付徐熙，素屏画图取。</p><p>咏物</p><p><strong>乌夜啼·春思</strong></p><p>宋代：赵令畤</p><p>楼上萦帘弱絮，墙头碍月低花。年年春事关心事，肠断欲栖鸦。</p><p>舞镜鸾衾翠减，啼珠凤蜡红斜。重门不锁相思梦，随意绕天涯。</p><p>失意、怀人、闺怨</p><p><strong>秦楼月·浮云集</strong></p><p>宋代：范成大</p><p>浮云集。轻雷隐隐初惊蛰。初惊蛰。鹁鸠鸣怒，绿杨风急。</p><p>玉炉烟重香罗浥。拂墙浓杏燕支湿。燕支湿。花梢缺处，画楼人立。</p><p>妇女、婉约、怀人</p><p><strong>菩萨蛮·湘东驿</strong></p><p>宋代：范成大</p><p>客行忽到湘东驿。明朝真是潇湘客。晴碧万重云。几时逢故人。</p><p>江南如塞北。别后书难得。先自雁来稀。那堪春半时。</p><p>孤独、宋词精选、怀人、旅途</p><p><strong>鹧鸪天·镇日无心扫黛眉</strong></p><p>宋代：夏竦</p><p>镇日无心扫黛眉，临行愁见理征衣。尊前只恐伤郎意，阁泪汪汪不敢垂。</p><p>停宝马，捧瑶卮，相斟相劝忍分离？不如饮待奴先醉，图得不知郎去时。</p><p>写人、宋词精选、送别</p><p><strong>临皋闲题</strong></p><p>宋代：苏轼</p><p>临皋亭下八十数步，便是大江，其半是峨眉雪水，吾饮食沐浴皆取焉，何必归乡哉！江山风月，本无常主，闲者便是主人。闻范子丰新第园池，与此孰胜？所不如者，上无两税及助役钱耳。</p><p>感伤</p><p><strong>端午遍游诸寺得禅字</strong></p><p>宋代：苏轼</p><p>肩舆任所适，遇胜辄留连。</p><p>焚香引幽步，酌茗开静筵。</p><p>微雨止还作，小窗幽更妍。</p><p>盆山不见日，草木自苍然。</p><p>忽登最高塔，眼界穷大千。</p><p>卞峰照城郭，震泽浮云天。</p><p>深沉既可喜，旷荡亦所便。</p><p>幽寻未云毕，墟落生晚烟。</p><p>归来记所历，耿耿清不眠。</p><p>道人亦未寝，孤灯同夜禅。</p><p>端午节、纪游</p><h1><strong>1860.两同心（二之一·大石调）</strong></h1><p>宋代：柳永</p><p>嫩脸修蛾，淡匀轻扫。最爱学、宫体梳妆，偏能做、文人谈笑。绮筵前。舞燕歌云，别有轻妙。饮散玉炉烟袅。洞房悄悄。锦帐里、低语偏浓，银烛下、细看俱好。那人人，昨夜分明，许伊偕老。</p><p><strong>定风波·席上送范廓之游建康</strong></p><p>宋代：辛弃疾</p><p>听我尊前醉后歌，人生无奈别离何。但使情亲千里近，须信：无情对面是山河。</p><p>寄语石头城下水：居士，而今浑不怕风波。借使未如鸥鸟伴；经惯，也应学得老渔蓑。</p><p>离别</p><p><strong>蝶恋花</strong></p><p>宋代：晏殊</p><p>南雁依稀回侧阵。雪霁墙阴，偏觉兰牙嫩。中夜梦余消酒困。炉香卷穗灯生晕。急景流年都一瞬。往事前欢，未免萦方寸。腊后花期知渐近。寒梅已作东风信。</p><p><strong>薄幸·青楼春晚</strong></p><p>宋代：吕渭老</p><p>青楼春晚。昼寂寂、梳匀又懒。乍听得、鸦啼莺弄，惹起新愁无限。记年时、偷掷春心，花间隔雾遥相见。便角枕题诗，宝钗贳酒，共醉青苔深院。</p><p>怎忘得、回廊下，携手处、花明月满。如今但暮雨，蜂愁蝶恨，小窗闲对芭蕉展。却谁拘管。尽无言、闲品秦筝，泪满参差雁。腰支渐小，心与杨花共远。</p><p>婉约、思念、爱情</p><p><strong>满江红</strong></p><p>宋代：辛弃疾</p><p>涂堂上，三鼓方醒。国华赋词留别，席上和韵。青涂，端仁堂名也宿酒醒时，算只有、清愁而已。人正在、青涂堂上，月华如洗。纸帐梅花归梦觉，莼羹鲈鲙秋风起。问人生、得意几何时，吾归矣。君若问，相思事。料长在，歌声里。这情怀只是，中年如此。明月何妨千里隔，顾君与我何如耳。向尊前、重约几时来，江山美。</p><p><strong>鹤冲天·清明天气</strong></p><p>宋代：杜安世</p><p>清明天气。永日愁如醉。台榭绿阴浓。薰风细。燕子巢方就，盆池小，新荷蔽。恰是逍遥际。单夹衣裳，半栊软玉肌体。</p><p>石榴美艳，一撮红绡比。窗外数修篁，寒相倚。有个关心处，难相见、空凝睇。行坐深闺里。懒更妆梳，自知新来憔悴。</p><p>女子、怀远、清明节、闺怨</p><p><strong>南乡子（二之一）</strong></p><p>宋代：王安石</p><p>嗟见世间人。但有纤毫即是尘。不住旧时无相貌，沈沦。只为从来认识神。作么有疏亲。我自降魔转法轮。不是摄心除妄想，求真。幻化空身即法身。</p><p><strong>忆秦娥（初春）</strong></p><p>宋代：杨万里</p><p>新春早。春前十日春归了。春归了。落梅如雪，野桃红小。老夫不管春催老。只图烂醉花前倒。花前倒。儿扶归去，醒来窗晓。</p><p><strong>摸鱼儿·酒边留同年徐云屋</strong></p><p>宋代：刘辰翁</p><p>怎知他、春归何处？相逢且尽尊酒。少年袅袅天涯恨，长结西湖烟柳。休回首，但细雨断桥，憔悴人归后。东风似旧。问前度桃花，刘郎能记，花复认郎否？</p><p>君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱，看白发尊前，已似人人有。临分把手。叹一笑论文，清狂顾曲，此会几时又？</p><p>亡国、抒情、追忆</p><p><strong>行香子·秋入鸣皋</strong></p><p>宋代：许古</p><p>秋入鸣皋，爽气飘萧。挂衣冠、初脱尘劳。窗间岩岫，看尽昏朝。夜山低，晴山近，晓山高。</p><p>细数闲来，几处村醪。醉模糊、信手挥毫。等闲陶写，问甚风骚。乐因循，能潦倒，也消摇。</p><p>归隐、生活、秋天</p><h1><strong>1870.春寒</strong></h1><p>宋代：梅尧臣</p><p>春昼自阴阴，云容薄更深。</p><p>蝶寒方敛翅，花冷不开心。</p><p>亚树青帘动，依山片雨临。</p><p>未尝辜景物，多病不能寻。</p><p><strong>二月二十四日作</strong></p><p>宋代：陆游</p><p>棠梨花开社酒浓，南村北村鼓冬冬。</p><p>且祈麦熟得饱饭，敢说谷贱复伤农。</p><p>崖州万里窜酷吏，湖南几时起卧龙？</p><p>但愿诸贤集廊庙，书生穷死胜侯封。</p><p>农村、忧国忧民、忧民、记事</p><p><strong>朝中措·代谭德称作</strong></p><p>宋代：陆游</p><p>怕歌愁舞懒逢迎。妆晚托春酲。总是向人深处，当时枉道无情。</p><p>关心近日，啼红密诉，剪绿深盟。杏馆花阴恨浅，画堂银烛嫌明。</p><p>婉约、梅花</p><p><strong>鹧鸪天</strong></p><p>宋代：陆游</p><p>杖屦寻春苦未迟。洛城樱笋正当时。三千界外归初到，五百年前事总知。吹玉笛，渡清伊。相逢休问姓名谁。小车处士深衣叟，曾是天津共赋诗。</p><p><strong>夜行船·正月十八日闻卖杏花有感</strong></p><p>宋代：史达祖</p><p>不剪春衫愁意态。过收灯、有些寒在。小雨空帘，无人深巷，已早杏花先卖。</p><p>白发潘郎宽沈带。怕看山、忆他眉黛。草色拖裙，烟光惹鬓，常记故园挑菜。</p><p>婉约、怀人、春天</p><p><strong>浪淘沙</strong></p><p>宋代：魏了翁</p><p>鹤外倚楼看。云＿晴天。天高鸡犬碍云间。掉臂双仙留不彻，还任人间。客珮振珊珊。来贺平安。年年直待卷灯还。似是天公偏着意，占破春闲。</p><p><strong>鹧鸪天</strong></p><p>宋代：朱熹</p><p>已分江湖寄此生。长蓑短笠任阴晴。鸣桡细雨沧洲远，系舸斜阳画阁明。奇绝处，未忘情。几时还得去寻盟。江妃定许捐双佩，渔父何劳笑独醒。</p><p><strong>浪淘沙·云藏鹅湖山</strong></p><p>宋代：章谦亨</p><p>台上凭栏干，犹怯春寒。被谁偷了最高山？将谓六丁移取去，不在人间。</p><p>却是晓云闲，特地遮拦。与天一样白漫漫。喜得东风收卷尽，依旧追还。</p><p>写云、写山、山水</p><p><strong>西江月·坐客见和复次韵</strong></p><p>宋代：苏轼</p><p>小院朱阑几曲，重城画鼓三通。更看微月转光风。归去香云入梦。</p><p>翠袖争浮大白，皂罗半插斜红。灯花零落酒花秾。妙语一时飞动。</p><p>喜悦、游玩、赏花</p><p><strong>蝶恋花</strong></p><p>宋代：晏几道</p><p>碧草池塘春又晚。小叶风娇，尚学娥妆浅。双燕来时还念远。珠帘绣户杨花满。绿柱频移弦易断。细看秦筝，正似人情短。一曲啼乌心绪乱。红颜暗与流年换。</p><h1><strong>1880.木兰花</strong></h1><p>宋代：晏几道</p><p>初心已恨花期晚。别后相思长在眼。兰衾犹有旧时香，每到梦回珠泪满。多应不信人肠断。几夜夜寒谁共暖。欲将恩爱结来生，只恐来生缘又短。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p3.pstatp.com/large/pgc-image/62e5c5c1585d44d8a848421f8797a1be><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>渔家傲·临水纵横回晚鞚</strong></p><p>宋代：苏轼</p><p>临水纵横回晚鞚。归来转觉情怀动。梅笛烟中闻几弄。秋阴重，西山雪淡云凝冻。</p><p>美酒一杯谁与共。尊前舞雪狂歌送。腰跨金鱼旌旆拥。将何用，只堪妆点浮生梦。</p><p>心情、愤懑、抒情、送别</p><p><strong>钗头凤（别武昌）</strong></p><p>宋代：秦观</p><p>临丹壑。凭高阁。闲吹玉笛招黄鹤。空江暮。重回顾。一洲烟草，满川云树。住住住。江风作。波涛恶。汀兰寂寞岸花落。长亭路。尘如雾。青山虽好，朱颜难驻。去去去。</p><p><strong>渔家傲引·子月水寒风又烈</strong></p><p>宋代：洪适</p><p>子月水寒风又烈。巨鱼漏网成虚设。圉圉从它归丙穴。谋自拙。空归不管旁人说。</p><p>昨夜醉眠西浦月。今宵独钓南溪雪。妻子一船衣百结。长欢悦。不知人世多离别。</p><p>同情、宋词精选、山水、渔人、生活</p><p><strong>西江月（春晚）</strong></p><p>宋代：辛弃疾</p><p>胜欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。</p><p><strong>浣溪沙·水涨鱼天拍柳桥</strong></p><p>宋代：周邦彦</p><p>水涨鱼天拍柳桥。云鸠拖雨过江皋。一番春信入东郊。</p><p>闲碾凤团消短梦，静看燕子垒新巢。又移日影上花梢。</p><p>山水、感伤、时光、春天</p><p><strong>早行</strong></p><p>宋代：王观</p><p>鸡唱催人起，又生前去愁。路明残月在，山露宿云收。</p><p>村店烟火动，渔家灯烛幽。趋名与趋利，行役几时休。</p><p><strong>木兰花·风帘向晓寒成阵</strong></p><p>宋代：晏几道</p><p>风帘向晓寒成阵。来报东风消息近。试从梅蒂紫边寻，更绕柳枝柔处问。</p><p>来迟不是春无信。开晚却疑花有恨。又应添得几分愁，二十五弦弹未尽。</p><p>写风、感伤、盼春、迎春</p><p><strong>减字木兰花·斜红叠翠</strong></p><p>宋代：向子諲</p><p>公下世。此词，公之绝笔也</p><p>斜红叠翠。何许花神来献瑞。粲粲裳衣。割得天孙锦一机。</p><p>真香妙质。不耐世间风与日。着意遮围。莫放春光造次归。</p><p>感伤、春天</p><p><strong>潇湘夜雨·灯词</strong></p><p>宋代：赵长卿</p><p>斜点银釭，高擎莲炬，夜深不耐微风。重重帘幕，掩映堂中。香渐远、长烟袅穟，光不定、寒影摇红。偏奇处、当庭月暗，吐焰为虹。</p><p>红裳呈艳，丽娥一见，无奈狂踪。试烦他纤手，卷上纱笼。开正好、银花照夜，堆不尽、金粟凝空。丁宁语、频将好事，来报主人公。</p><p>写灯、咏物、婉约</p><h1><strong>1890.满江红（送徐换斡衡仲之官三山，时马叔会侍郎帅闽辛弃疾）</strong></h1><p>宋代：辛弃疾</p><p>绝代佳人，曾一笑、倾城倾国。休更叹、旧时清镜，而今华发。明日伏波堂上客，老当益壮翁应说。恨苦遭、邓禹笑人来，长寂寂。诗酒社，江山笔。松菊径，云烟屐。怕一觞一咏，风流弦绝。我梦横江孤鹤去，觉来却与君相别。记功名、万里要吾身，佳眠食。</p><p><strong>满江红·倦客新丰</strong></p><p>宋代：辛弃疾</p><p>倦客新丰，貂裘敝、征尘满目。弹短铗、青蛇三尺，浩歌谁续。不念英雄江左老，用之可以尊中国。叹诗书、万卷致君人，番沈陆。</p><p>休感叹，年华促。人易老，叹难足。有玉人怜我，为簪黄菊。且置请缨封万户，竟须卖剑酬黄犊。叹当年、寂寞贾长沙，伤时哭。</p><p>壮志难酬、归隐、悲愤、抒怀</p><p><strong>莺啼序·重过金陵</strong></p><p>宋代：汪元量</p><p>金陵故都最好，有朱楼迢递。嗟倦客又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟？</p><p>麦甸葵丘，荒台败垒，鹿豕衔枯荠。正潮打孤城，寂寞斜阳影里。听楼头、哀笳怨角，未把酒、愁心先醉。渐夜深、月满秦淮，烟笼寒水。</p><p>凄凄惨惨，冷冷清清，灯火渡头市。慨商女、不知兴废，隔江犹唱庭花，余音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮，可怜红粉成灰，萧索白杨风起。</p><p>因思畴昔，铁索千寻，谩沉江底。挥羽扇，障西尘，便好角巾私第。清谈到底成何事？回首新亭，风景今如此。楚囚对泣何时已，叹人间今古真儿戏。东风岁岁还来，吹入钟山，几重苍翠。</p><p>典故、咏史怀古、怀古、抒怀、豪放</p><p><strong>水龙吟·载学士院有之</strong></p><p>宋代：辛弃疾</p><p>倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少、凄凉恨。</p><p>拟倩流莺说与，记荣华、易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。</p><p>写花、同情、告诫、咏物</p><p><strong>霜天晓角·仪真江上夜泊</strong></p><p>宋代：黄机</p><p>寒江夜宿。长啸江之曲。水底鱼龙惊动，风卷地、浪翻屋。</p><p>诗情吟未足。酒兴断还续。草草兴亡休问，功名泪、欲盈掬。</p><p>写水、古诗三百首、壮志难酬、宋词三百首、抒怀</p><p><strong>满江红·齐山绣春台</strong></p><p>宋代：吴潜</p><p>十二年前，曾上到、绣春台顶。双脚健、不烦筇杖，透岩穿岭。老去渐消狂气习，重来依旧佳风景。想牧之、千载尚神游，空山冷。</p><p>山之下，江流永。江之外，淮山暝。望中原何处，虎狼犹梗。勾蠡规模非浅近，石苻事业真俄顷。问古今、宇宙竟如何，无人省。</p><p>咏史怀古、怀古、抒怀、登高</p><p><strong>思佳客·赋半面女髑髅</strong></p><p>宋代：吴文英</p><p>钗燕拢云睡起时。隔墙折得杏花枝。青春半面妆如画，细雨三更花又飞。</p><p>轻爱别，旧相知。断肠青冢几斜晖。断红一任风吹起，结习空时不点衣。</p><p>写人、哀思、想象、抒情</p><p><strong>霜天晓角</strong></p><p>宋代：林逋</p><p>冰清霜洁。昨夜梅花发。甚处玉龙三弄，声摇动、枝头月。梦绝。金兽𦶟。晓寒兰烬灭。要卷珠帘清赏，且莫扫、阶前雪。</p><p><strong>渡海至琼管天宁寺咏阇提花三首</strong></p><p>宋代：李纲</p><p>深院无人帘幕垂，玉英翠羽灿芳枝。</p><p>世间颜色难相似，淡月初残未坠时。</p><p>冰玉风姿照座骞，炎方相遇且相宽。</p><p>纻衣缟带平生志，正念幽人尚素冠。</p><p>阻涉鲸波寇盗森，中原回首涕沾襟。</p><p>清愁万斛无消处，赖有幽花慰客心。</p><p>写花、咏物、抒怀、贬谪</p><p><strong>如梦令·一晌凝情无语</strong></p><p>宋代：王之道</p><p>一晌凝情无语，手捻梅花何处。</p><p>倚竹不胜愁，暗想江头归路。</p><p>东去东去，短艇淡烟疏雨。</p><p>婉约、惜别、离别</p><h1><strong>1900.书洛阳名园记后</strong></h1><p>宋代：李格非</p><p>洛阳处天下之中，挟崤渑之阻，当秦陇之襟喉，而赵魏之走集，盖四方必争之地也。天下当无事则已，有事，则洛阳先受兵。予故尝曰：“洛阳之盛衰，天下治乱之候也。”</p><p>方唐贞观、开元之间，公卿贵戚开馆列第于东都者，号千有余邸。及其乱离，继以五季之酷，其池塘竹树，兵车蹂践，废而为丘墟。高亭大榭，烟火焚燎，化而为灰烬，与唐俱灭而共亡，无余处矣。予故尝曰：“园圃之废兴，洛阳盛衰之候也。”</p><p>且天下之治乱，候于洛阳之盛衰而知；洛阳之盛衰，候于园圃之废兴而得。则《名园记》之作，予岂徒然哉？</p><p>呜呼！公卿大夫方进于朝，放乎一己之私以自为，而忘天下之治忽，欲退享此乐，得乎？唐之末路是已。(唐之末路是已 一作：矣)</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p1.pstatp.com/large/pgc-image/ef57c52bf1d54197be35131ceb61cbc6><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>书巢记</strong></p><p>宋代：陆游</p><p>陆子既老且病，犹不置读书，名其室曰书巢。客有问曰：“鹊巢于木，巢之远人者；燕巢于梁，巢之袭人者。凤之巢，人瑞之；枭之巢，人覆之。雀不能巢，或夺燕巢，巢之暴者也；鸠不能巢，伺鹃育雏而去，则居其巢，巢之拙者也。上古有有巢氏，是为未有宫室之巢。尧民之病水者，上而为巢，是为避害之巢。前世大山穷谷中，有学道之士，栖木若巢，是为隐居之巢。近时饮家者流，或登木杪，酣醉叫呼，则又为狂士之巢。今子幸有屋以居，牖户墙垣，犹之比屋也，而谓之巢，何耶?”</p><p>陆子曰：“子之辞辩矣，顾未入吾室。吾室之内，或栖于椟，或陈于前，或枕藉于床，俯仰四顾，无非书者。吾饮食起居，疾痛呻吟，悲忧愤叹，未尝不与书俱。宾客不至，妻子不觌，而风雨雷雹之变，有不知也。间有意欲起，而乱书围之，如积槁枝，或至不得行，辄自笑曰：‘此非吾所谓巢者邪。’”乃引客就观之。客始不能入，既入又不能出，乃亦大笑曰：“信乎其似巢也。”客去，陆子叹曰：“天下之事，闻者不如见者知之为详，见者不如居者知之为尽。吾侪未造夫道之堂奥，自藩篱之外而妄议之，可乎?”因书以自警。淳熙九年九月三日，甫里陆某务观记。</p><p>感慨、抒怀、记事</p><p><strong>醉桃源·柳</strong></p><p>宋代：翁元龙</p><p>千丝风雨万丝晴。年年长短亭。暗黄看到绿成阴。春由他送迎。</p><p>莺思重，燕愁轻。如人离别情。绕湖烟冷罩波明。画船移玉笙。</p><p>咏物、柳树、离情</p><p><strong>菩萨蛮·举头忽见衡阳雁</strong></p><p>宋代：陈达叟</p><p>举头忽见衡阳雁。千声万字情何限。叵而薄情夫。一行书也无。</p><p>泣归香阁恨。和泪掩红粉。待雁却回时。也无书寄伊。</p><p>写鸟、宋词精选、思念</p><p><strong>六国论</strong></p><p>宋代：苏辙</p><p>尝读六国《世家》，窃怪天下之诸侯，以五倍之地，十倍之众，发愤西向，以攻山西千里之秦，而不免于死亡。常为之深思远虑，以为必有可以自安之计，盖未尝不咎其当时之士虑患之疏，而见利之浅，且不知天下之势也。</p><p>夫秦之所以与诸侯争天下者，不在齐、楚、燕、赵也，而在韩、魏之郊；诸侯之所与秦争天下者，不在齐、楚、燕、赵也，而在韩、魏之野。秦之有韩、魏，譬如人之有腹心之疾也。韩、魏塞秦之冲，而弊山东之诸侯，故夫天下之所重者，莫如韩、魏也。昔者范睢用于秦而收韩，商鞅用于秦而收魏，昭王未得韩、魏之心，而出兵以攻齐之刚、寿，而范雎以为忧。然则秦之所忌者可以见矣。</p><p>秦之用兵于燕、赵，秦之危事也。越韩过魏，而攻人之国都，燕、赵拒之于前，而韩、魏乘之于后，此危道也。而秦之攻燕、赵，未尝有韩、魏之忧，则韩、魏之附秦故也。夫韩、魏诸侯之障，而使秦人得出入于其间，此岂知天下之势邪！委区区之韩、魏，以当强虎狼之秦，彼安得不折而入于秦哉？韩、魏折而入于秦，然后秦人得通其兵于东诸侯，而使天下偏受其祸。</p><p>夫韩、魏不能独当秦，而天下之诸侯，藉之以蔽其西，故莫如厚韩亲魏以摈秦。秦人不敢逾韩、魏以窥齐、楚、燕、赵之国，而齐、楚、燕、赵之国，因得以自完于其间矣。以四无事之国，佐当寇之韩、魏，使韩、魏无东顾之忧，而为天下出身以当秦兵；以二国委秦，而四国休息于内，以阴助其急，若此，可以应夫无穷，彼秦者将何为哉！不知出此，而乃贪疆埸尺寸之利，背盟败约，以自相屠灭，秦兵未出，而天下诸侯已自困矣。至于秦人得伺其隙以取其国，可不悲哉！</p><p>历史、古文观止、文言文、议论</p><p><strong>更漏子·出墙花</strong></p><p>宋代：晏几道</p><p>出墙花，当路柳。借问芳心谁有。红解笑，绿能颦。千般恼乱春。</p><p>北来人，南去客。朝暮等闲攀折。怜晚芳，惜残阳。情知枉断肠。</p><p>写人、写花</p><p><strong>江神子·癸亥陈和叔会于赏心亭</strong></p><p>宋代：张舜民</p><p>七朝文物旧江山。水如天。莫凭阑。千古斜阳，无处问长安。更隔秦淮闻旧曲，秋已半，夜将阑。</p><p>争教潘鬓不生斑？敛芳颜。抹幺弦。须记琵琶，子细说因缘。待得鸾胶肠已断，重别日，是何年？</p><p>咏史怀古、怀古</p><p><strong>菩萨蛮·回文</strong></p><p>宋代：苏轼</p><p>峤南江浅红梅小，小梅红浅江南峤。窥我向疏篱，篱疏向我窥。</p><p>老人行即到，到即行人老。离别惜残枝，枝残惜别离。</p><p>写花、梅花、赞美</p><p><strong>贺新郎</strong></p><p>宋代：叶梦得</p><p>睡起流莺语。掩青苔、房栊向晚，乱红无数。吹尽残花无人见，惟有垂杨自舞。渐暖霭、初回轻暑。宝扇重寻明月影，暗尘侵、尚有乘鸾女。惊旧恨，遽如许。江南梦断横江渚。浪黏天、葡萄涨绿，半空烟雨。无限楼前沧波意，谁采萍花寄取。但怅望、兰舟容与。万里云帆何时到，送孤鸿、目断千山阻。谁为我，唱金缕。</p><p><strong>鹧鸪天·一醉醒来春又残</strong></p><p>宋代：晏几道</p><p>一醉醒来春又残。野棠梨雨泪阑干。玉笙声里鸾空怨，罗幕香中燕未还。</p><p>终易散，且长闲。莫教离恨损朱颜。谁堪共展鸳鸯锦，同过西楼此夜寒。</p><p>哀愁、抒情、相思</p><h1><strong>1910.少年游·端午赠黄守徐君猷</strong></h1><p>宋代：苏轼</p><p>银塘朱槛曲尘波，圆绿卷新荷。兰条荐浴，菖花酿酒，天气尚清和。</p><p>好将沉醉酬佳节，十分酒、一分歌。狱草烟深，讼庭人悄，无吝宴游过。</p><p><strong>醉中真·不信芳春厌老人</strong></p><p>宋代：贺铸</p><p>不信芳春厌老人，老人几度送余春，惜春行乐莫辞频。</p><p>巧笑艳歌皆我意，恼花颠酒拚君瞋，物情惟有醉中真。</p><p>伤感、壮志难酬、春天</p><p><strong>踏莎行·元夕</strong></p><p>宋代：毛滂</p><p>拨雪寻春，烧灯续昼。暗香院落梅开后。无端夜色欲遮春，天教月上官桥柳。</p><p>花市无尘，朱门如绣。娇云瑞雾笼星斗。沈香火冷小妆残，半衾轻梦浓如酒。</p><p>元宵节、婉约、寻春</p><p><strong>青玉案</strong></p><p>宋代：曹组</p><p>田园有计归须早。在家纵贫亦好。南来北去何日了。光阴送尽，可怜青鬓，暗逐流年老。寂寥孤馆残灯照。乡思惊时梦初觉。落月苍苍关河晓。一声鸡唱，马嘶人起，又上长安道。</p><p><strong>水龙吟（重过旧隐）</strong></p><p>宋代：蔡伸</p><p>画桥流水桃溪路，别是壶中佳致。南楼夜月，东窗疏雨，金莲共醉。人静回廊，并肩携手，玉芝香里。念紫箫声断，巫阳梦觉，人何在、花空委。寂寞危栏触倚。望仙乡、水云无际。芸房花院，重来空锁，苍苔满地。物是人非，小池依旧，彩鸳双戏。念当时风月，如今怀抱，有盈襟泪。</p><p><strong>破阵子</strong></p><p>宋代：程垓</p><p>小小红泥院宇，深深翠色屏帏。簇定薰炉酥酒软，门外东风寒不知，恰疑三月时钗影半11绿子，歌声轻度红儿。醉里不愁更漏断，更要梅花看几枝。起来霜月低</p><p><strong>醉蓬莱·渐亭皋叶下</strong></p><p>宋代：柳永</p><p>渐亭皋叶下，陇首云飞，素秋新霁。华阙中天，锁葱葱佳气。嫩菊黄深，拒霜红浅，近宝阶香砌。玉宇无尘，金茎有露，碧天如水。</p><p>正值升平，万几多暇，夜色澄鲜，漏声迢递。南极星中，有老人呈瑞。此际宸游，凤辇何处，度管弦清脆。太液波翻，披香帘卷，月明风细。</p><p>歌颂、秋天</p><p><strong>清商怨·庭花香信尚浅</strong></p><p>宋代：晏几道</p><p>庭花香信尚浅。最玉楼先暖。梦觉春衾，江南依旧远。</p><p>回纹锦字暗剪。谩寄与、也应归晚。要问相思，天涯犹自短。</p><p>妇女、春天、相思</p><p><strong>武陵春</strong></p><p>宋代：晏几道</p><p>烟柳长堤知几曲，一曲一魂消。秋水无情天共遥。愁送木兰桡。薰香绣被心情懒，期信转迢迢。记得来时倚画桥。红泪满鲛绡。</p><p><strong>满庭芳·香叆雕盘</strong></p><p>宋代：苏轼</p><p>香叆雕盘，寒生冰箸，画堂别是风光。主人情重，开宴出红妆。腻玉圆搓素颈，藕丝嫩、新织仙裳。双歌罢，虚檐转月，余韵尚悠扬。</p><p>人间，何处有，司空见惯，应谓寻常。坐中有狂客，恼乱愁肠。报道金钗坠也，十指露、春笋纤长。亲曾见，全胜宋玉，想像赋高唐。</p><p>写人、女子、宴会</p><h1><strong>1920.忆王孙</strong></h1><p>宋代：陆游</p><p>一春常是雨和风。风雨晴时春已空。谁惜泥沙万点红。恨难穷。恰似衰翁一世中。</p><p><strong>临江仙</strong></p><p>宋代：辛弃疾</p><p>诸君亦不果来，岂牡丹留不住为可恨耶。因以来韵，为牡丹下一转语只恐牡丹留不住，与春约束分明。未开微雨半开晴。要花开定准，又更与花盟。魏紫朝来将进酒，玉盘盂样先圣。鞓红似向舞腰横。风流人不见，锦绣夜间行。</p><p><strong>花心动·柳</strong></p><p>宋代：吴文英</p><p>十里东风，袅垂杨、长似舞时腰瘦。翠馆朱楼，紫陌青门，处处燕莺晴昼。乍看摇曳金丝细，春浅映、鹅黄如酒。嫩阴里，烟滋露染，翠娇红溜。</p><p>此际雕鞍去久。空追念邮亭，短枝盈首。海角天涯，寒食清明，泪点絮花沾袖。去年折赠行人远，今年恨、依然纤手。断肠也，羞眉画应未就。</p><p>咏物、女子、思念、柳树</p><p><strong>好事近</strong></p><p>宋代：朱熹</p><p>春色欲来时，先散满天风雪。坐使七闽松竹，变珠幢玉节。中原佳气郁葱葱，河山壮宫阙。丞相功成千载，映黄流清澈。</p><p><strong>念奴娇·避地溢江书于新亭</strong></p><p>宋代：王澜</p><p>凭高远望，见家乡、只在白云深处。镇日思归归未得，孤负殷勤杜宇。故国伤心，新亭泪眼，更洒潇潇雨。长江万里，难将此恨流去。</p><p>遥想江口依然，鸟啼花谢，今日谁为主。燕子归来，雕梁何处，底事呢喃语。最苦金沙，十万户尽，作血流漂杵。横空剑气，要当一洗残虏。</p><p>宋词精选、怀乡</p><p><strong>清平乐·凤城春浅</strong></p><p>宋代：陈允平</p><p>凤城春浅，寒压花梢颤。有约不来梁上燕，十二绣帘空卷。</p><p>去年共倚秋千，今年独倚阑干。误了海棠时候，不成直待花残。(独倚 一作：独上)</p><p>妇女、宋词精选、相思、闺怨</p><p><strong>齐天乐·清溪数点芙蓉雨</strong></p><p>宋代：周密</p><p>丁卯七月既望，余偕同志放舟邀凉于三汇之交，远修太白采石、坡仙赤壁数百年故事，游兴甚逸。余尝赋诗三百言以纪清适。坐客和篇交属，意殊快也。越明年秋，复寻前盟于白荷凉月间。风露浩然，毛发森爽，遂命苍头奴横小笛于舵尾，作悠扬杳渺之声，使人真有乘杳飞举想也。举白尽醉，继以浩歌。</p><p>清溪数点芙蓉雨，苹飙泛凉吟艗。洗玉空明，浮珠沆瀣，人静籁沉波息。仙潢咫尺。想翠宇琼楼，有人相忆。天上人间，未知今夕是何夕。</p><p>此生此夜此景，自仙翁去后，清致谁识？散发吟商，簪花弄水，谁伴凉宵横笛？流年暗惜。怕一夕西风，井梧吹碧。底事闲愁，醉歌浮大白。</p><p>抒怀、纪游</p><p><strong>酹江月·夜凉</strong></p><p>宋代：黄升</p><p>西风解事，为人间、洗尽三庚烦暑。一枕新凉宜客梦，飞入藕花深处。冰雪襟怀，琉璃世界，夜气清如许。刬然长啸，起来秋满庭户。</p><p>应笑楚客才高，兰成愁悴，遗恨传千古。作赋吟诗空自好，不直一杯秋露。淡月阑干，微云河汉，耿耿天催曙。此情谁会，梧桐叶上疏雨。</p><p>伤怀、婉约、秋夜</p><p><strong>送参寥师</strong></p><p>宋代：苏轼</p><p>上人学苦空，百念已灰冷。</p><p>剑头唯一吷，焦谷无新颖。</p><p>胡为逐吾辈，文字争蔚炳？</p><p>新诗如玉屑，出语便清警。</p><p>退之论草书，万事未尝屏。</p><p>忧愁不平气，一寓笔所骋。</p><p>颇怪浮屠人，视身如丘井。</p><p>颓然寄淡泊，谁与发豪猛？</p><p>细思乃不然，真巧非幻影。</p><p>欲令诗语妙，无厌空且静。</p><p>静故了群动，空故纳万境。</p><p>阅世走人间，观身卧云岭。</p><p>成酸杂众好，中有至味永。</p><p>诗法不相妨，此语当更请。</p><p>叙事、议论</p><p><strong>菩萨蛮·春风试手先梅蕊</strong></p><p>宋代：赵令畤</p><p>春风试手先梅蕊，頩姿冷艳明沙水。不受众芳知，端须月与期。</p><p>清香闲自远，先向钗头见。雪后燕瑶池，人间第一枝。</p><p>咏物、抒怀、梅花</p><h1><strong>1930.渡江云·晴岚低楚甸</strong></h1><p>宋代：周邦彦</p><p>晴岚低楚甸，暖回雁翼，阵势起平沙。骤惊春在眼，借问何时，委曲到山家。涂香晕色，盛粉饰、争作妍华。千万丝、陌头杨柳，渐渐可藏鸦。</p><p>堪嗟。清江东注，画舸西流，指长安日下。愁宴阑、风翻旗尾，潮溅乌纱。今宵正对初弦月，傍水驿、深舣蒹葭。沉恨处，时时自剔灯花。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p1.pstatp.com/large/pgc-image/d3c5082430234f14aa2ddf0add4b63dc><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>氐州第一·波落寒汀</strong></p><p>宋代：周邦彦</p><p>波落寒汀，村渡向晚，遥看数点帆小。乱叶翻鸦，惊风破雁，天角孤云缥缈。官柳萧疏，甚尚挂、微微残照？景物关情，川途换目，顿来催老。</p><p>渐解狂朋欢意少，奈犹被、丝牵情绕。座上琴心，机中锦字，觉最萦怀抱。也知人、悬望久，蔷薇谢，归来一笑。欲梦高唐，未成眠、霜空已晓。</p><p>抒情</p><p><strong>菩萨蛮·落花迤逦层阴少</strong></p><p>宋代：沈蔚</p><p>落花迤逦层阴少，青梅竞弄枝头小。红色雨和烟，行人江那边。</p><p>好花都过了，满地空芳草。落日醉醒问，一春无此寒。</p><p>婉约、惜春</p><p><strong>如梦令</strong></p><p>宋代：吴潜</p><p>闲向园林点检。又见小桃开遍。切莫便飘零，且为春光留恋。留恋。留恋。待我持杯深劝。</p><p><strong>渔家傲·诗句一春浑漫与</strong></p><p>宋代：段克己</p><p>诗句一春浑漫与，纷纷红紫但尘土。楼外垂杨千万缕，风落絮，栏干倚遍空无语。</p><p>毕竟春归何处所，树头树底无寻处。唯有闲愁将不去，依旧住，伴人直到黄昏雨。</p><p>婉约、思国、惜春</p><p><strong>江南柳·隋堤远</strong></p><p>宋代：张先</p><p>隋堤远，波急路尘轻。今古柳桥多送别，见人分袂亦愁生。何况自关情。</p><p>斜照后，新月上西城。城上楼高重倚望，愿身能似月亭亭，千里伴君行。</p><p><strong>临江仙·信州作</strong></p><p>宋代：晁补之</p><p>谪宦江城无屋买，残僧野寺相依。松间药臼竹间衣。水穷行到处，云起坐看时。</p><p>一个幽禽缘底事，苦来醉耳边啼？月斜西院愈声悲。青山无限好？犹道不如归。</p><p>故乡</p><p><strong>如梦令</strong></p><p>宋代：谢逸</p><p>门外落花流水。日暖杜鹃声碎。蕃马小屏风，一枕画堂春睡。如醉，如醉。正是困人天气。</p><p><strong>鹧鸪天</strong></p><p>宋代：朱敦儒</p><p>曾为梅花醉不归。佳人挽袖乞新词。轻红遍写鸳鸯带，浓碧争斟翡翠卮。人已老，事皆非。花前不饮泪沾衣。如今但欲关门睡，一任梅花作雪飞。</p><p><strong>喜迁莺·真宗幸澶渊</strong></p><p>宋代：李纲</p><p>边城寒早。恣骄虏、远牧甘泉丰草。铁马嘶风，毡裘凌雪，坐使一方云扰。庙堂折冲无策，欲幸坤维江表。叱群议，赖寇公力挽，亲行天讨。</p><p>缥缈。銮辂动，霓旌龙旆，遥指澶渊道。日照金戈，云随黄伞，径渡大河清晓。六军万姓呼舞，箭发狄酋难保。虏情慑，誓书来，从此年年修好。</p><p>咏史、战争、爱国</p><h1><strong>1940.满江红（冬至）</strong></h1><p>宋代：范成大</p><p>寒谷春生，薰叶气、玉筒吹谷。新阳后、便占新岁，吉云清穆。休把心情关药裹，但逢节序添诗轴。笑强颜、风物岂非痴，终非俗。清昼永，佳眠熟。门外事，何时足。且团栾同社，笑歌相属。着意调停云露酿，从头检举梅花曲。纵不能、将醉作生涯，休拘束。</p><p><strong>解连环·玉鞭重倚</strong></p><p>宋代：姜夔</p><p>玉鞭重倚。却沈吟未上，又索离思。为大乔、能拨春风，小乔妙移筝，雁啼秋水。柳怯云松，更何必、十发梳洗。道郎携羽扇，那日隔帘，半面曾记。</p><p>西窗夜凉雨霁。叹幽欢未足，何事轻弃。问后约、空指蔷薇，算如此溪山，甚时重至。水驿灯昏，又见在、曲屏近底。念唯有、夜来皓月，照伊自睡。</p><p>写人、分别、孤寂</p><p><strong>水调歌头</strong></p><p>宋代：汪莘</p><p>寄语山阿子，何日出幽篁。兰衣蕙带，为我独立万寻冈。头上青天荡荡，足下白云霭，和气自悠扬。一阵东风至，灵雨过南塘。招山鬼，吊河伯，俟东皇。朱宫紫阙、何事宛在水中央。长望龙辀雷驾，凭仗箫钟交鼓，宾日出扶桑。我乃援北斗，子亦射天狼。</p><p><strong>题郑防画夹五首</strong></p><p>宋代：黄庭坚</p><p>惠崇烟雨归雁，坐我潇湘洞庭。</p><p>欲唤扁舟归去，故人言是丹青。</p><p>能作山川远势，白头惟有郭熙。</p><p>却写李成骤雨，惜无六幅鹅溪。</p><p>徐生脱水双鱼，吹沫相看晚图。</p><p>老矣个中得计，作书远寄江湖。</p><p>折苇枯荷共晚，红榴苦竹同时。</p><p>睡鸭不知飘雪，寒雀四顾风枝。</p><p>子母猿号槲叶，山南山北危机。</p><p>世故谁能樗里，彀中皆是由基。</p><p>组诗、题画</p><p><strong>龙井题名记</strong></p><p>宋代：秦观</p><p>元丰二年，中秋后一日，余自吴兴来杭，东还会稽。龙井有辨才大师，以书邀余入山。比出郭，日已夕，航湖至普宁，遇道人参寥，问龙井所遣篮舆，则曰：“以不时至，去矣。”</p><p>是夕，天宇开霁，林间月明，可数毫发。遂弃舟，从参寥策杖并湖而行。出雷峰，度南屏，濯足于惠因涧，入灵石坞，得支径上风篁岭，憩于龙井亭，酌泉据石而饮之。自普宁凡经佛寺十五，皆寂不闻人声。道旁庐舍，灯火隐显，草木深郁，流水激激悲鸣，殆非人间之境。行二鼓，始至寿圣院，谒辨才于朝音堂，明日乃还。</p><p>月夜、访友</p><p><strong>甘露歌</strong></p><p>宋代：王安石</p><p>天寒日暮山谷里。的砾愁成水。池上渐多枝上稀。唯有故人知。</p><p><strong>渔家傲（七夕）</strong></p><p>宋代：苏轼</p><p>皎皎牵牛河汉女。盈盈临水无由语。望断碧云空日暮。无寻处。梦回芳草生春浦。鸟散余花纷似雨，汀洲苹老香风度。明月多情来照户。但揽取。清光长送人归去。</p><p><strong>江城子·梦中了了醉中醒</strong></p><p>宋代：苏轼</p><p>陶渊明以正月五日游斜川，临流班坐，顾瞻南阜，爱曾城之独秀，乃作斜川诗，至今使人想见其处。元丰壬戌之春，余躬耕于东坡，筑雪堂居之，南挹四望亭之后丘，西控北山之微泉，慨然而叹，此亦斜川之游也。乃作长短句，以《江城子》歌之。</p><p>梦中了了醉中醒。只渊明，是前生。走遍人间，依旧却躬耕。昨夜东坡春雨足，乌鹊喜，报新晴。</p><p>雪堂西畔暗泉鸣。北山倾，小溪横。南望亭丘，孤秀耸曾城。都是斜川当日景，吾老矣，寄余龄。</p><p>志向、抒怀、豪放</p><p><strong>浣溪沙·清润风光雨后天</strong></p><p>宋代：晁端礼</p><p>清润风光雨后天。蔷薇花谢绿窗前。碧琉璃瓦欲生烟。</p><p>十里闲情凭蝶梦，一春幽怨付鲲弦。小楼今夜月重圆。</p><p>婉约、抒情</p><p><strong>鹤冲天（溧水长寿乡作）</strong></p><p>宋代：周邦彦</p><p>梅雨霁，暑风和。高柳乱蝉多。小园台榭远池波。鱼戏动新荷。薄纱厨，轻羽扇。枕冷簟凉深院。此时情绪此时天。无事小神仙。</p><h1><strong>1950.过秦楼·大石</strong></h1><p>宋代：周邦彦</p><p>水浴清蟾，叶喧凉吹，巷陌马声初断。闲依露井，笑扑流萤，惹破画罗轻扇。人静夜久凭阑，愁不归眠，立残更箭。叹年华一瞬，人今千里，梦沉书远。</p><p>空见说、鬓怯琼梳，容销金镜，渐懒趁时匀染。梅风地溽，虹雨苔滋，一架舞红都变。谁信无聊为伊，才减江淹，情伤荀倩。但明河影下，还看稀星数点。</p><p><strong>长相思</strong></p><p>宋代：朱敦儒</p><p>昨日晴。今日阴。楼下飞花楼上云。阑干双泪痕。江南人。江北人。一样春风两样情。晚寒潮未平。</p><p><strong>望海潮</strong></p><p>宋代：吕渭老</p><p>侧寒斜雨，微灯薄雾，匆匆过了元宵。帘影护风，盆池见日，青青柳叶柔条。碧草皱裙腰。正昼长烟暖，蜂困莺娇。望处凄迷，半篙绿水浸斜桥。孙郎病酒无聊。记乌丝醉语，碧玉风标。新燕又双，兰心渐吐，嘉期趁取花朝。心事转迢迢。但梦随人远，心与山遥。误了芳音，小窗斜日对芭蕉。</p><p><strong>鹊桥仙·富沙七夕为友人赋</strong></p><p>宋代：赵以夫</p><p>翠绡心事，红楼欢宴，深夜沈沈无暑。竹边荷外再相逢，又还是、浮云飞去。</p><p>锦笺尚湿，珠香未歇，空惹闲愁千缕。寻思不似鹊桥人，犹自得、一年一度。</p><p>七夕节、怀人、离别</p><p><strong>满江红·金陵乌衣园</strong></p><p>宋代：吴潜</p><p>柳带榆钱，又还过、清明寒食。天一笑、浦园罗绮，满城箫笛。花树得睛红欲染，远山过雨青如滴。问江南池馆有谁来？江南客。</p><p>乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳尊随分趁芳时，休虚掷。</p><p>春游</p><p><strong>临江仙·闺思</strong></p><p>宋代：史达祖</p><p>愁与西风应有约，年年同赴清秋。旧游帘幕记扬州。一灯人着梦，双燕月当楼。</p><p>罗带鸳鸯尘暗澹，更须整顿风流。天涯万一见温柔。瘦应因此瘦，羞亦为郎羞。</p><p>婉约、孤独、怀人</p><p><strong>晓起</strong></p><p>宋代：文天祥</p><p>远寺鸣金铎，疏窗试宝薰。</p><p>秋声江一片，曙影月三分。</p><p>倦鹤行黄叶，痴猿坐白云。</p><p>道人无一事，抱膝看回文。</p><p>抒情</p><p><strong>过张溪赠张完</strong></p><p>宋代：岳飞</p><p>无心买酒谒青春，对镜空嗟白发新。</p><p>花下少年应笑我，垂垂羸马访高人。</p><p><strong>生查子</strong></p><p>宋代：朱淑真</p><p>不载，今收入此年年玉镜台，梅蕊宫妆困。今岁未还家，怕见江南信。酒从别后疏，泪向愁中尽。遥想楚云深，人远天涯近。</p><p><strong>长相思（五之四）</strong></p><p>宋代：陆游</p><p>暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。</p><h1><strong>1960.南歌子·万万千千恨</strong></h1><p>宋代：辛弃疾</p><p>万万千千恨，前前后后山。傍人道我轿儿宽。不道被他遮得、望伊难。</p><p>今夜江头树，船儿系那边。知他热后甚时眠。万万不成眠后、有谁扇。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p1.pstatp.com/large/pgc-image/e3fcc59e7bc343dfa31aa726559ff3f5><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>临江山</strong></p><p>宋代：韩世忠</p><p>冬看山林萧疏净，春来地润花浓。少年衰老与山同。世间争名利，富贵与贫穷。荣贵非干长生药，清闲是不死门风。劝君识取主人公。单方只一味，尽在不言中。</p><p><strong>观大散关图有感</strong></p><p>宋代：陆游</p><p>上马击狂胡，下马草军书。</p><p>二十抱此志，五十犹癯儒。</p><p>大散陈仓间，山川郁盘纡。</p><p>劲气钟义士，可与共壮图。</p><p>坡陁咸阳城，秦汉之故都。</p><p>王气浮夕霭，宫室生春芜。</p><p>安得从王师，汛扫迎皇舆？</p><p>黄河与函谷，四海通舟车。</p><p>士马发燕赵，布帛来青徐。</p><p>先当营七庙，次第画九衢。</p><p>偏师缚可汗，倾都观受俘。</p><p>上寿大安宫，复如正观初。</p><p>丈夫毕此愿，死与蝼蚁殊。</p><p>志大浩无期，醉胆空满躯。</p><p>战争、抒情、爱国</p><p><strong>浣溪沙·桂</strong></p><p>宋代：吴文英</p><p>曲角深帘隐洞房。正嫌玉骨易愁黄。好花偏占一秋香。</p><p>夜气清时初傍枕，晓光分处未开窗。可怜人似月中孀。</p><p>写人、咏物、孤独</p><p><strong>丑奴儿慢·麓翁飞翼楼观雪</strong></p><p>宋代：吴文英</p><p>东风未起，花上纤尘无影。峭云湿，凝酥深坞，乍洗梅清。钓卷愁丝，冷浮虹气海空明。若耶门闭，扁舟去懒，客思鸥轻。</p><p>几度问春，倡红冶翠，空媚阴晴。看真色、千岩一素，天澹无情。醒眼重开，玉钩帘外晓峰青。相扶轻醉，越王台上，更最高层。</p><p>写雪、感叹、盼春</p><p><strong>好事近·雨后晓寒轻</strong></p><p>宋代：魏夫人</p><p>雨后晓寒轻，花外早莺啼歇。</p><p>愁听隔溪残漏，正一声凄咽。</p><p>不堪西望去程赊，离肠万回结。</p><p>不似海棠阴下，按《凉州》时节。</p><p>妇女、婉约、怀远</p><p><strong>如梦令·野店几杯空酒</strong></p><p>宋代：向滈</p><p>野店几杯空酒。醉里两眉长皱。已自不成眠，那更酒醒时候。知否。知否。直是为他消瘦。</p><p>婉约、相思、饮酒</p><p><strong>新雁过妆楼·中秋后一夕李方庵月庭延客命小妓过新水令坐间赋词</strong></p><p>宋代：吴文英</p><p>阆苑高寒。金枢动、冰宫桂树年年。翦秋一半，难破万户连环。织锦相思楼影下，钿钗暗约小帘间。共无眠。素娥惯得，西坠阑干。</p><p>谁知壶中自乐，正醉围夜玉，浅斗婵娟。雁风自劲，云气不上凉天。红牙润沾素手，听一曲清歌双雾鬟。徐郎老，恨断肠声在，离镜孤鸾。</p><p>中秋节、咏物、孤独、宴饮、月亮</p><p><strong>东风第一枝·倾国倾城</strong></p><p>宋代：吴文英</p><p>倾国倾城，非花非雾，春风十里独步。胜如西子妖绕，更比太真澹泞。铅华不御。漫道有、巫山洛浦。似恁地、标格无双，镇锁画楼深处。</p><p>曾被风、容易送去。曾被月、等闲留住。似花翻使花羞，似柳任从柳妒。不教歌舞。恐化作、彩云轻举。信下蔡、阳城俱迷，看取宋玉词赋。</p><p>写人、美人、赞美</p><p><strong>贺新郎（兵后寓吴）</strong></p><p>宋代：蒋捷</p><p>深阁帘垂绣。记家人、软语灯边，笑涡红透。万叠城头哀怨角，吹落霜花满袖。影厮伴、东奔西走。望断乡关知何处，羡寒鸦、到着黄昏后。一点点，归杨柳。相看只有山如旧。叹浮云、本是无心，也成苍狗。明日枯荷包冷饭，又过前头小阜。趁未发、且尝村酒。醉探枵囊毛锥在，问邻翁、要写牛经否。翁不应，但摇手。</p><h1><strong>1970.婆罗门引·暮霞照水</strong></h1><p>宋代：赵昂</p><p>暮霞照水，水边无数木芙蓉。晓来露湿轻红。十里锦丝步障，日转影重重。向楚天空迥，人立西风。</p><p>夕阳道中。叹秋色、与愁浓。寂寞三千粉黛，临鉴妆慵。施朱太赤，空惆怅、教妾若为容。花易老、烟水无穷。</p><p><strong>疏影（笋薄之平江）</strong></p><p>宋代：邓剡</p><p>瑶尊蘸翠。短长亭送别，风恋晴袂。腊树迎春，一路清寒，能消几日羁思。霜华不惜阳关柳，悄莫系、行人嘶骑。对梅花、一笑分携，胜约别来相寄。人物仙蓬妙韵，瑞鸾敛迅翼，聊憩香枳。见说使君，好语先传，付与芙蓉清致。客来欲问荆州事，但细语、岳阳楼记。梦故人，剪烛西窗，已隔洞庭烟水。</p><p><strong>寓居吴兴</strong></p><p>宋代：曾几</p><p>相对真成泣楚囚，遂无末策到神州。</p><p>但知绕树如飞鹊，不解营巢似拙鸠。</p><p>江北江南犹断绝，秋风秋雨敢淹留？</p><p>低回又作荆州梦，落日孤云始欲愁。</p><p>爱国</p><p><strong>秋夜</strong></p><p>宋代：朱淑真</p><p>夜久无眠秋气清，烛花频剪欲三更。</p><p>铺床凉满梧桐月，月在梧桐缺处明。</p><p>夜晚、孤寂、惆怅、抒情、秋天、闺怨</p><p><strong>燕</strong></p><p>宋代：滕白</p><p>短羽新来别海阳，真珠高卷语雕梁。</p><p>佳人未必全听尔，正把金针绣凤凰。</p><p><strong>木兰花（和孙公素别安陆·般涉调）</strong></p><p>宋代：张先</p><p>相离徒有相逢梦。门外马蹄尘已动。怨歌留待醉时听，远目不堪空际送。今宵风月知谁共。声咽琵琶槽上凤。人生无物比多情，江水不深山不重。</p><p><strong>清平乐</strong></p><p>宋代：晏殊</p><p>春花秋草。只是催人老。总把千山眉黛扫。未抵别愁多少。劝君绿酒金杯。莫嫌丝管声催。兔走乌飞不住，人生几度三台。</p><p><strong>鹧鸪天</strong></p><p>宋代：晏几道</p><p>陌上蒙蒙残絮飞。杜鹃花里杜鹃啼。年年底事不归去，怨月愁烟长为谁。梅雨细，晓风微。倚楼人听欲沾衣。故园三度群花谢，曼倩天涯犹未归。</p><p><strong>临江仙·冬夜夜寒冰合井</strong></p><p>宋代：苏轼</p><p>冬夜夜寒冰合井，画堂明月侵帏。青缸明灭照悲啼。青缸挑欲尽，粉泪裛还垂。</p><p>未尽一尊先掩泪，歌声半带清悲。情声两尽莫相违。欲知肠断处，梁上暗尘飞。</p><p>冬天、抒情、送别</p><p><strong>菩萨蛮·回文</strong></p><p>宋代：苏轼</p><p>落花闲院春衫薄，薄衫春院闲花落。迟日恨依依，依依恨日迟。</p><p>梦回莺舌弄，弄舌莺回梦。邮便问人羞，羞人问便邮。</p><p>妇女、怀人、思念、春天</p><h1><strong>1980.武陵春</strong></h1><p>宋代：赵长卿</p><p>落了丹枫残了菊，秋色苦无多。谁唤西风泣泪罗，吹恨入星河。碧枝头金粟闹，曾乖翠云窝。重柔檀英忆两娥。无奈冷香何。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p1.pstatp.com/large/pgc-image/85aa8a3a12c34e43a4694b2b4ac06d92><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>鹧鸪天·送元济之归豫章</strong></p><p>宋代：辛弃疾</p><p>敧枕婆娑两鬓霜。起听檐溜碎喧江。那边云筋销啼粉，这里车轮转别肠。</p><p>诗酒社，水云乡。可堪醉墨几淋浪。画图恰似归家梦，千里河山寸许长。</p><p>思乡、生活、送别</p><p><strong>水调歌头（赋传岩叟悠然阁）</strong></p><p>宋代：辛弃疾</p><p>岁岁有黄菊，千载一东篱。悠然政须两字，长笑退之诗。自古此山元有，何事当时才见，此意有谁知。君起更斟酒，我醉不须辞。回首处，云正出，鸟倦飞。重来楼上，一句端的与君期。都把轩窗写遍，更使儿童诵得，归去来兮辞。万卷有时用，植杖且耘耔。</p><p><strong>江城子</strong></p><p>宋代：石孝友</p><p>青青杨柳水边桥。水迢迢。柳摇摇。缓引离觞，频驻木兰桡。我是行人君是客，俱有恨，总无聊。冰澌波暖数琼瑶。舞晴飚。拂春潮。一片别魂，销尽遣谁招。不似严阳山上雪，魂易尽，雪难销。</p><p><strong>鹧鸪天·搭柳栏干倚伫频</strong></p><p>宋代：史达祖</p><p>搭柳栏干倚伫频，杏帘胡蝶绣床春。十年花骨东风泪，几点螺香素壁尘。</p><p>箫外月，梦中云，秦楼楚殿可怜身。新愁换尽风流性，偏恨鸳鸯不念人。</p><p>婉约、怀人</p><p><strong>满江红·和王实之韵送郑伯昌</strong></p><p>宋代：刘克庄</p><p>怪雨盲风，留不住江边行色。烦问讯、冥鸿高士，钓鳌词客。千百年传吾辈语，二三子系斯文脉。听王郎一曲玉箫声，凄金石。</p><p>晞发处，怡山碧；垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈欲吐且休休，惊邻壁。</p><p>抱负、送别</p><p><strong>水龙吟·寿梅津</strong></p><p>宋代：吴文英</p><p>杜陵折柳狂吟，砚波尚湿红衣露。仙桃宴早，江梅春近，还催客句。宫漏传鸡，禁门嘶骑，宦情熟处。正黄编夜展，天香字暖，春葱翦、红蜜炬。</p><p>宫帽鸾枝醉舞。思飘扬、仙风举。星罗万卷，云驱千阵，飞毫海雨。长寿杯深，探春腔稳，江湖同赋。又看看、便系金狨莺晓，傍西湖路。</p><p>祝寿</p><p><strong>忆秦娥</strong></p><p>宋代：刘辰翁</p><p>梅花节。白头卧起餐毡雪。餐毡雪。上林雁断，上林书绝。伤心最是河梁别。无人共拜天边月。天边月。一尊对影，一编残发。</p><p><strong>水龙吟·白莲</strong></p><p>宋代：张炎</p><p>仙人掌上芙蓉，涓涓犹滴金盘露。轻装照水，纤裳玉立，飘飘似舞。几度销凝，满湖烟月，一汀鸥鹭。记小舟夜悄，波明香远，浑不见、花开处。</p><p>应是浣纱人妒。褪红衣、被谁轻误？闲情淡雅，冶姿清润，凭娇待语。隔浦相逢，偶然倾盖，似传心素。怕湘皋佩解，绿云十里，卷西风去。</p><p>咏物、莲花、赞美</p><p><strong>鹧鸪天（叔怀尝梦飞仙，为之赋此。归日以呈茂献待郎，当发一笑）</strong></p><p>宋代：朱熹</p><p>脱却儒冠着羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头只见冢累累。未寻跨凤吹箫侣，且伴孤云独鹤飞。</p><h1><strong>1990.蝶恋花·移得绿杨栽后院</strong></h1><p>宋代：张先</p><p>移得绿杨栽后院。学舞宫腰，二月青犹短。不比灞陵多送远，残丝乱絮东西岸。</p><p>几叶小眉寒不展。莫唱阳关，真个肠先断。分付与春休细看，条条尽是离人怨。</p><p><strong>剪牡丹·舟中闻双琵琶</strong></p><p>宋代：张先</p><p>野绿连空，天青垂水，素色溶漾都净。柳径无人，堕絮飞无影。汀洲日落人归，修巾薄袂，撷香拾翠相竞。如解凌波，泊烟渚春暝。</p><p>彩绦朱索新整。宿绣屏、画船风定。金凤响双槽，弹出今古幽思谁省。玉盘大小乱珠迸。酒上妆面，花艳眉相并。重听。尽汉妃一曲，江空月静。</p><p>抒情、柳树</p><p><strong>𣨼人娇·或云赠朝云</strong></p><p>宋代：苏轼</p><p>白发苍颜，正是维摩境界。空方丈、散花何碍。朱唇箸点，更髻鬟生彩。这些个，千生万生只在。</p><p>好事心肠，着人情态。闲窗下、敛云凝黛。明朝端午，待学纫兰为佩。寻一首好诗，要书裙带。</p><p>写人、回忆、女子</p><p><strong>菩萨蛮·江城烽火连三月</strong></p><p>宋代：李弥逊</p><p>江城烽火连三月。不堪对酒长亭别。休作断肠声。老来无泪倾。</p><p>风高帆影疾。目送舟痕碧。锦字几时来。薰风无雁回。</p><p><strong>醉花阴</strong></p><p>宋代：张元干</p><p>翠箔阴阴笼画阁。昨夜东风恶。芳径满香泥，南陌东郊，惆怅妨行乐。伤春比似年时恶。潘鬓新来薄。何处不禁愁，雨滴花腮，和泪胭脂落。</p><p><strong>青玉案</strong></p><p>宋代：张元干</p><p>月华冷沁花梢露。芳意恋、香肌住。心字龙涎饶济楚。素馨风味，碎琼流品，别有天然处。围炉屈曲宜深炷。留取春光向朱户。绿绮声中谁暗许。小窗归去，梦回犹记，金鼎分云缕。</p><p><strong>薄幸·送安伯弟</strong></p><p>宋代：韩元吉</p><p>送君南浦。对烟柳、青青万缕。更满眼、残红吹尽，叶底黄鹂自语。甚动人、多少离情，楼头水阔山无数。记竹里题诗，花边载酒，魂断江干春暮。</p><p>都莫问、功名事，白发渐、星星如许。任鸡鸣起舞，乡关何在，凭高目尽孤鸿去。漫留君住。趁酴醿香暖，持杯且醉瑶台露。相思记取，愁绝西窗夜雨。</p><p>壮志、惜别、感叹、送别</p><p><strong>诉衷情</strong></p><p>宋代：张抡</p><p>闲中一弄七弦琴。此曲少知音。多因淡然无味，不比郑声淫。松院静，竹林深。夜沈沈。清风拂轸，明月当轩，谁会幽心。</p><p><strong>兰陵王·恨之极</strong></p><p>宋代：辛弃疾</p><p>己未八月二十日夜，梦有人以石研屏见饷者。其色如玉，光润可爱。中有一牛，磨角作斗状。云：“湘潭里中有张其姓者，多力善斗，号张难敌。一日，与人搏，偶败，忿赴河而死。居三日，其家人来视之，浮水上，则牛耳。自后并水之山往往有此石，或得之，里中辄不利。”梦中异之，为作诗数百言，大抵皆取古之怨愤变化异物等事，觉而忘其言。后三日，赋词以识其异。</p><p>恨之极，恨极销磨不得。苌弘事，人道后来，其血三年化为碧。郑人缓也泣。吾父攻儒助墨。十年梦，沈痛化余，秋柏之间既为实。</p><p>相思重相忆。被怨结中肠，潜动精魄。望夫江上岩岩立。嗟一念中变，后期长绝。君看启母愤所激。又俄倾为石。</p><p>难敌，最多力。甚一忿沈渊，精气为物。依然困斗牛磨角。便影入山骨，至今雕琢。寻思人间，只合化，梦中蝶。</p><p>历史、咏物、愤懑、抒情</p><p><strong>烛影摇红·元夕雨</strong></p><p>宋代：吴文英</p><p>碧澹山姿，暮寒愁沁歌眉浅。障泥南陌润轻酥，灯火深深院。入夜笙歌渐暖。彩旗翻、宜男舞遍。恣游不怕，素袜尘生，行裙红溅。</p><p>银烛笼纱，翠屏不照残梅怨。洗妆清靥湿春风，宜带啼痕看。楚梦留情未散。素娥愁、天深信远。晓窗移枕，酒困香残，春阴帘卷。</p><p>元宵节、写人、写雨、山水</p><h1><strong>2000.绣鸾凤花犯·赋水仙</strong></h1><p>宋代：周密</p><p>楚江湄，湘娥乍见，无言洒清泪。淡然春意。空独倚东风，芳思谁寄。凌波路冷秋无际，香云随步起。谩记得、汉宫仙掌，亭亭明月底。</p><p>冰弦写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣，小窗净、沉烟熏翠袂。幽梦觉，涓涓清露，一枝灯影里。</p><p><strong>卜算子</strong></p><p>宋代：美奴</p><p>送我出东门，乍别长安道。两岸垂杨锁暮烟，正是秋光老。一曲古阳关，莫惜金尊倒。君向潇湘我向秦，鱼雁何时到。</p><p><strong>木兰花慢·送人之官九华</strong></p><p>宋代：周端臣</p><p>霭芳阴未解，乍天气、过元宵。讶客神犹寒，吟窗易晓，春色无柳。梅梢。尚留顾借，滞东风、未肯雪轻飘。知道诗翁欲去，递香要送兰桡。清标。会上丛霄。千里阻、九华遥。料今朝别后，他时有梦，应梦今朝。河桥。柳愁未醒，赠行人、又恐越魂销。留取归来紧马，翠长千缕柔条。</p><p>柳树、送别</p><p><strong>送凌侍郎还宣州</strong></p><p>宋代：晏殊</p><p>日南藩郡古宣城，碧落神仙拥使旌。</p><p>津吏戒船东下稳，县僚负弩昼归荣。</p><p>江山谢守高吟地，风月朱公故里情。</p><p>曾预汉庭三独坐，府中谁敢伴飞觥。</p><p>写人、赞颂、送别</p><p><strong>忆旧游·登蓬莱阁</strong></p><p>宋代：张炎</p><p>问蓬莱何处，风月依然，万里江清。休说神仙事，便神仙纵有，即是闲人。笑我几番醒醉，石磴扫松阴。任狂客难招，采芳难赠，且自微吟。</p><p>俯仰成陈迹，叹百年谁在，阑槛孤凭。海日生残夜，看卧龙和梦，飞入秋冥?。还听水声东去，山冷不生云。正目极空寒，萧萧汉柏愁茂陵。</p><p>凭吊、思国、感慨、抒怀</p><p><strong>鹧鸪天·却月凌风度雪清</strong></p><p>宋代：孔矩</p><p>却月凌风度雪清。何郎高咏照花明。一枝弄碧传幽信，半额涂黄拾晚荣。</p><p>春思淡，暗香轻。江南雨冷若为情。犹胜远隔潇湘水，忽到窗前梦不成。</p><p>写人、思念、梅花</p><p><strong>武陵春</strong></p><p>宋代：魏夫人</p><p>小院无人帘半卷，独自倚阑时。宽尽春来金缕衣。憔悴有谁知。玉人近日书来少，应是怨来迟。梦里长安早晚归。和泪立斜晖。</p><p><strong>霓裳中序第一·茉莉咏</strong></p><p>宋代：尹焕</p><p>青颦粲素靥。海国仙人偏耐热。餐尽香风露屑。便万里凌空，肯凭莲叶。盈盈步月。悄似怜、轻去瑶阙。人何在，忆渠痴小，点点爱轻撅。</p><p>愁绝。旧游轻别。忍重看、锁香金箧。凄凉清夜簟席。杳杳诗魂，真化风蝶。冷香清到骨。梦十里、梅花霁雪。归来也，恹恹心事，自共素娥说。</p><p>写花、咏物、寓人</p><p><strong>咏杜鹃花</strong></p><p>宋代：择璘</p><p>蚕老麦黄三月天，青山处处有啼鹃。</p><p>断崖几树深如血，照水晴花暖欲然。</p><p>三叹鹤林成梦寐，前生阆苑觅神仙。</p><p>小山拄颐愁无奈，又怕声声聒夜眠。</p><p>咏物、春天</p><p><strong>朝中措·襄阳古道灞陵桥</strong></p><p>宋代：完颜璹</p><p>襄阳古道灞陵桥，诗兴与秋高。千古风流人物，一时多少雄豪。</p><p>霜清玉塞，云飞陇首，风落江皋。梦到凤凰台上，山围故国周遭。</p><p>咏史怀古、婉约、忧思</p><h1><strong>2010.斗百花·飒飒霜飘鸳瓦</strong></h1><p>宋代：柳永</p><p>飒飒霜飘鸳瓦，翠幕轻寒微透，长门深锁悄悄，满庭秋色将晚。眼看菊蕊，重阳泪落如珠，长是淹残粉面。鸾辂音尘远。</p><p>无限幽恨，寄情空𣨼纨扇。应是帝王，当初怪妾辞辇，陡顿今来，宫中第一妖娆，却道昭阳飞燕。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p3.pstatp.com/large/pgc-image/ccb1ef5ced2d49a1bce0ebf20e1eb771><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>浣溪沙·绿柳藏乌静掩关</strong></p><p>宋代：晏几道</p><p>绿柳藏乌静掩关。鸭炉香细琐窗闲。那回分袂月初残。</p><p>惜别漫成良夜醉，解愁时有翠笺还。欲寻双叶寄情难。</p><p>柳树、离别</p><p><strong>采桑子</strong></p><p>宋代：吕本中</p><p>乱红夭绿风吹尽，小市疏楼。细雨轻鸥。总向离人恨里收。年年春好年年病，妾自西游。水自东流。不似残花一样愁。</p><p><strong>一剪梅</strong></p><p>宋代：蔡伸</p><p>高宴华堂夜向阑。急管飞霜，羯鼓声干。仙人掌上水晶盘。回按凌波，舞袖弓弯。曲罢凝娇整翠鬟。玉笋持杯，巧笑嫣然。为君一醉倒金船。只恐醒来，人隔云山。</p><p><strong>鹊桥仙（送路勉道赴长乐）</strong></p><p>宋代：赵彦端</p><p>留花翠幕，添香红袖，常恨情长春浅。南风吹酒玉虹翻，便忍听、离弦声断。</p><p>乘鸾宝扇，凌波微步，好在清池凉馆。直饶书与荔枝来，问纤手、谁传冰碗。</p><p><strong>青玉案·与朱景参会北岭</strong></p><p>宋代：陆游</p><p>西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。</p><p>故人小驻平戎帐，白羽腰间气何壮。我老渔樵君将相。小槽红酒，晚香丹荔，记取蛮江上。</p><p>归隐、抒怀、秋天</p><p><strong>蝶恋花</strong></p><p>宋代：陆游</p><p>水漾萍根风卷絮。倩笑娇颦，忍记逢迎处。只有梦魂能再遇。堪嗟梦不由人做。梦若由人何处去。短帽轻衫，夜夜眉州路。不怕银缸深绣户。只愁风断青衣渡。</p><p><strong>浣溪沙·父老争言雨水匀</strong></p><p>宋代：辛弃疾</p><p>父老争言雨水匀，眉头不似去年颦。殷勤谢却甑中尘。</p><p>啼鸟有时能劝客，小桃无赖已撩人。梨花也作白头新。</p><p>农村、喜悦、心情、生活</p><p><strong>浪淘沙·莫上玉楼看</strong></p><p>宋代：韩疁</p><p>莫上玉楼看。花雨斑斑。四垂罗幕护朝寒。燕子不知人去也，飞认阑干。</p><p>回首几关山。后会应难。相逢祗有梦魂间，可奈梦随春漏短，不到江南。</p><p>古诗三百首、宋词三百首、怀念</p><p><strong>永遇乐·次韵辛克清先生</strong></p><p>宋代：姜夔</p><p>我与先生，夙期已久，人间无此。不学杨郎，南山种豆，十一征微利。云霄直上，诸公衮衮，乃作道边苦李。五千言、老来受用，肯教造物儿戏？</p><p>东冈记得，同来胥宇，岁月几何难计。柳老悲桓，松高对阮，未办为邻地。长干白下，青楼朱阁，往往梦中槐蚁。却不如、洼尊放满，老夫未醉。</p><p>友人、友谊、品格、赞美</p><h1><strong>2020.宴清都·初春</strong></h1><p>宋代：卢祖皋</p><p>春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。</p><p>新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。</p><p><strong>玉京秋·烟水阔</strong></p><p>宋代：周密</p><p>长安独客，又见西风，素月丹枫凄然其为秋也，因调夹钟羽一解</p><p>烟水阔。高林弄残照，晚蜩凄切。碧碪度韵，银床飘叶。衣湿桐阴露冷，采凉花、时赋秋雪。叹轻别。一襟幽事，砌蛩能说。</p><p>客思吟商还怯。怨歌长、琼壶暗缺。翠扇恩疏，红衣香褪，翻成消歇。玉骨西风，恨最恨、闲却新凉时节。楚箫咽。谁倚西楼淡月。</p><p>宋词精选、怀人、秋天</p><p><strong>甘草子</strong></p><p>宋代：寇准</p><p>春早。柳丝无力，低拂青门道。暖日笼啼鸟。初坼桃花小。遥望碧天净如扫。曳一缕、轻烟缥缈。堪惜流年谢芳草。任玉壶倾倒。</p><p><strong>括一丛花</strong></p><p>宋代：林正大</p><p>知章骑马似乘船。落井眼花圆。汝阳三斗朝天去，左丞相、鲸吸长川。潇酒宗之，皎如玉树，举盏望青天。长齐苏晋爱逃禅、李白富诗篇。三杯草圣传张旭，更焦遂、五斗惊筵。一笑相逢，衔杯乐圣，同是饮中仙。王逸少兰亭记：永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹，又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅，仰观宇宙之大，俯察品类之盛。所以游目骋怀，足以极视听之娱，信可乐也。夫人之相与，俯仰一世。或取诸怀抱，晤言一室之内，或因寄所托，放浪形骸之外。虽取舍万殊，静躁不同，当其欣于所遇，暂得于已，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：死生亦大矣。岂不痛哉！每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭觞为妄作。后之视今，亦犹今之视昔，悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。</p><p><strong>柳梢青·灯花</strong></p><p>宋代：张林</p><p>白玉枝头，忽看蓓蕾，金粟珠垂。半颗安榴，一枝秾杏，五色蔷薇。何须羯鼓声催。银釭里、春工四时。却笑灯蛾，学他蝴蝶，照影频飞。</p><p>写灯、咏物、赞美</p><p><strong>塞上曲</strong></p><p>宋代：田锡</p><p>秋气生朔陲，塞草犹离离。</p><p>大漠西风急，黄榆凉叶飞。</p><p>襜褴罢南牧，林胡畏汉威。</p><p>藁街将入贡，代马就新羁。</p><p>浮云护玉关，斜日在金微。</p><p>萧索边声静，太平烽影稀。</p><p>素臣称有道，守在于四夷。</p><p>秋天、边塞</p><p><strong>徐孺子祠堂</strong></p><p>宋代：黄庭坚</p><p>乔木幽人三亩宅，生刍一束向谁论？</p><p>藤萝得意干云日，箫鼓何心进酒尊。</p><p>白屋可能无孺子，黄堂不是欠陈蕃。</p><p>古人冷淡今人笑，湖水年年到旧痕。</p><p>凭吊、怀古、抒怀、讽刺</p><p><strong>送文子转漕江东二首</strong></p><p>宋代：陈亮</p><p>九重寤寐忆忠诚，故向长沙起贾生。</p><p>魏阙丝纶新借宠，秦淮草木旧知名。</p><p>已闻塞下销锋镝，正自胸中有甲兵。</p><p>万幕从兹无减灶，笑看卧鼓旧边城。</p><p>诏颁英簜促锋车，暂借长才按转输。</p><p>昔叹当年无李牧，今知江左有夷吾。</p><p>休论足食为先策，自是平戎在用儒。</p><p>来岁春风三月暮，沙堤隠隠接云衢。</p><p>感叹、战争、送别</p><p><strong>武昌阻风</strong></p><p>宋代：方泽</p><p>江上春风留客舟，无穷归思满东流。</p><p>与君尽日闲临水，贪看飞花忘却愁。</p><p>乡愁、行舟</p><p><strong>渔家傲</strong></p><p>宋代：李之仪</p><p>洗尽秋容天似莹。星稀月淡人初静。策杖萦纡寻远径。披昏暝。堤边犊母闲相并。遥想去舟魂欲凝。一番佳思从谁咏。憔悴归来如独醒。知何境。沈沈但觉烟村迥。</p><h1><strong>2030.朝中措</strong></h1><p>宋代：陆游</p><p>镜湖俯仰两青天。万顷玻璃一叶船。拈棹舞，拥蓑眠。不作天仙作水仙。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p1.pstatp.com/large/pgc-image/83f629ec93094050ba71d3eedeaf3965><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>卜算子（荷花）</strong></p><p>宋代：辛弃疾</p><p>红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。</p><p><strong>酒泉子·长忆孤山</strong></p><p>宋代：潘阆</p><p>长忆孤山，山在湖心如黛簇。僧房四面向湖开。轻棹去还来。</p><p>芰荷香喷连云阁。阁上清声檐下铎。别来尘土污人衣。空役梦魂飞。</p><p>写山、怀念</p><p><strong>少年游</strong></p><p>宋代：欧阳修</p><p>绿云双亸插金翘。年纪正妖饶。汉妃束素，小蛮垂柳，都占洛城腰。锦屏春过衣初减，香雪暖凝消。试问当筵眼波恨，滴滴为谁娇。</p><p><strong>西江月（茶词）</strong></p><p>宋代：苏轼</p><p>龙焙今年绝品，谷帘自古珍泉。雪芽双井散神仙。苗裔来从北苑。汤发云腴酽白，盏浮花乳轻圆。人间谁敢更争妍。斗取红窗粉面。</p><p><strong>阮郎归（梅词）</strong></p><p>宋代：苏轼</p><p>暗香浮动月黄昏。堂前一树春。东风何事入西邻。儿家常闭门。雪肌冷，玉容真。香腮粉未匀。折花欲寄岭头人。江南日暮云。</p><p><strong>南乡子·春情</strong></p><p>宋代：苏轼</p><p>晚景落琼杯，照眼云山翠作堆。认得岷峨春雪浪，初来，万顷蒲萄涨渌醅。</p><p>春雨暗阳台，乱洒歌楼湿粉腮。一阵东风来卷地，吹回，落照江天一半开。</p><p>思乡、抒情、春天</p><p><strong>浣溪沙</strong></p><p>宋代：欧阳修</p><p>红粉佳人白玉杯。木兰船稳棹歌催。绿荷风里笑声来。细雨轻烟笼草树。斜桥曲水绕楼台。夕阳高处画屏开。</p><p><strong>少年游·玉肌铅粉傲秋霜</strong></p><p>宋代：苏轼</p><p>黄之侨人郭氏，每岁正月迎紫姑神。以箕为腹，箸为口，画灰盘中，为诗敏捷，立成。余往观之，神请余作《少年游》，乃以此戏之。</p><p>玉肌铅粉傲秋霜。准拟凤呼凰。伶伦不见，清香未吐，且糠秕吹扬。</p><p>到处成双君独只，空无数，烂文章。一点香檀，谁能借箸，无复似张良。</p><p>历史、现实、神话</p><p><strong>阳羡歌·山秀芙蓉</strong></p><p>宋代：贺铸</p><p>山秀芙蓉，溪明罨画。真游洞穴沧波下。临风慨想斩蛟灵。长桥千载犹横跨。</p><p>解佩投簪，求田问舍。黄鸡白酒渔樵社。元龙非复少时豪，耳根洗尽功名话。</p><p>山水、抒怀、隐逸</p><h1><strong>2040.满江红</strong></h1><p>宋代：范成大</p><p>罨画溪山，行欲遍、风蒲还举。天渐远、水云初静，柁楼人语。月色波光看不定，玉虹横卧金鳞舞。算五湖、今夜只扁舟，追千古。怀往事，渔樵侣。曾共醉，松江渚。算今年依旧，一杯沧浦。宇宙此身元是客，不须怅望家何许。但中秋、时节好溪山，皆吾土。</p><p><strong>贺新郎·怀辛幼安用前韵</strong></p><p>宋代：陈亮</p><p>话杀浑闲说。不成教、齐民也解，为伊为葛。樽酒相逢成二老，却忆去年风雪。新着了、几茎华发。百世寻人犹接踵，叹只今两地三人月。写旧恨，向谁瑟。</p><p>男儿何用伤离别。况古来、几番际会，风从云合。千里情亲长晤对，妙体本心次骨。卧百尺、高楼斗绝。天下适安耕且老，看买犁卖剑平家铁。壮士泪，肺肝裂。</p><p>忧国忧民、忧民、惜别、相思</p><p><strong>诉衷情·秋情</strong></p><p>宋代：吴文英</p><p>片云载雨过江鸥。水色澹汀洲。小莲玉惨红怨，翠被又经秋。</p><p>凉意思，到南楼。小帘钩。半窗灯晕，几叶芭蕉，客梦床头。</p><p>思乡、秋天</p><p><strong>暗香疏影·夹钟宫赋墨梅</strong></p><p>宋代：吴文英</p><p>占春压一。卷峭寒万里，平沙飞雪。数点酥钿，凌晓东风□吹裂。独曳横梢瘦影，入广平、裁冰词笔。记五湖、清夜推篷，临水一痕月。</p><p>何逊扬州旧事，五更梦半醒，胡调吹彻。若把南枝，图入凌烟，香满玉楼琼阙。相将初试红盐味，到烟雨、青黄时节。想雁空、北落冬深，澹墨晚天云阔。</p><p>咏物、梅花</p><p><strong>括江神子</strong></p><p>宋代：林正大</p><p>狂胡鞍马自为家。遣宫娃。嫁胡沙。万里风烟，行不见京华。马上思归哀怨极，推却手，奏琵琶。胡儿共听亦咨嗟。貌如花。落天涯。谁按新声，争向汉宫夸。纤手不知离别苦，肠欲断，恨如麻。李白蜀道难：噫嘘嚱、危乎高哉，蜀道之难难于上青天！蚕丛及鱼凫，开国何茫然。尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相句连。上有横河断海之浮云，下有冲波逆折之回川。黄鹤之飞尚不能过，猿猱欲度愁攀缘。青泥何盘盘，百步九折萦岩峦，扪参历井仰胁息，以手拊膺坐长叹。问君西游何当还，畏涂巉岩不可攀。但见悲鸟号古木，雄飞呼雌上青天，使人听此凋朱颜。连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也若此，嗟尔远道之人，胡为乎来哉！剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇。磨牙吮血，杀人如麻。锦城虽云乐，不如早还家。蜀道之难难于上青天，侧身西望长咨嗟！</p><p><strong>梅子黄时雨</strong></p><p>宋代：张矩</p><p>去宿江楼，爱留人夜语，频断灯炷。奈倦情如醉，黑甜清午。谩道迎薰何曾是，簟纺成浪衣成雨。茶瓯注。新期竹院，残梦连渚。应误。重帘凄伫。记井刀剪翠，秋扇留句。信那回轻道，而今归否。十二曲阑随意凭，楚天不放斜阳暮。沈吟处。池草暗喧蛙鼓。</p><p><strong>北斋雨后</strong></p><p>宋代：文同</p><p>小庭幽圃绝清佳，爱此常教放吏衙。</p><p>雨后双禽来占竹，秋深一蝶下寻花。</p><p>唤人扫壁开吴画，留客临轩试越茶。</p><p>野兴渐多公事少，宛如当日在山家。</p><p>山居、生活</p><p><strong>浯溪摩崖怀古</strong></p><p>宋代：杨万里</p><p>湘江曾闻有浯溪，片帆今挂湘东西。</p><p>上摩石崖与天齐，江头落日云凄凄。</p><p>山昏雨暗哀猿啸，步入烟萝转深峭。</p><p>元颜千古迹不朽，星斗蛟龙两奇妙。</p><p>中兴当时颂大唐，大唐家国天为昌。</p><p>妖环忽见诚非祥，土花失色急寿王。</p><p>明皇父子紊大纲，从此晏朝耽色荒。</p><p>天下黎庶暗罹殃，击损梧桐按霓裳。</p><p>谁知鼙鼓动渔阳？肃宗灵武何仓皇？</p><p>回来张后年初芳，前杨后李真匪良。</p><p>养以天下理所常，胡为南内成凄凉。</p><p>三千宫女为谁妆？空遗两鬓愁秋霜。</p><p>千载父子堪悲伤，修身齐家肇明皇。</p><p>后来历历事愈彰，源流有自咎谁当。</p><p>岂惟当时留锦囊，至今人说马嵬坡下尘土香。</p><p>感慨、游历</p><p><strong>南乡子</strong></p><p>宋代：黄庭坚</p><p>黄菊满东篱。与客携壶上翠微。已是有花兼有酒，良期。不用登临恨落晖。满酌不须辞。莫待无花空折枝。寂寞酒醒人散后，堪悲。节去蜂愁蝶不知。</p><p><strong>踏莎行·柳絮风轻</strong></p><p>宋代：谢逸</p><p>柳絮风轻，梨花雨细。春阴院落帘垂地。碧溪影里小桥横，青帘市上孤烟起。</p><p>镜约关情，琴心破睡。轻寒漠漠侵鸳被。酒醒霞散脸边红，梦回山蹙眉间翠。</p><p>妇女、怀人</p><h1><strong>2050.浪淘沙</strong></h1><p>宋代：吕本中</p><p>柳塘新涨。艇子操双桨。闲倚曲楼成怅望。是处春愁一样。傍人几点飞花。夕阳又送栖鸦。试问画楼西畔，暮云恐近天涯。</p><p><strong>朝中措·长年心事寄林扃</strong></p><p>宋代：范成大</p><p>长年心事寄林扃，尘鬓已星星。芳意不如水远，归心欲与云平。</p><p>留连一醉，花残日永，雨后山明。从此量船载酒，莫教闲却春情。</p><p>向往、抒情、隐居</p><p><strong>喜迁莺·鸠雨细</strong></p><p>宋代：许棐</p><p>鸠雨细，燕风斜。春悄谢娘家。一重帘外即天涯。何必暮云遮。</p><p>钏金寒，钗玉冷。薄醉欲成还醒。一春梳洗不簪花。孤负几韶华。</p><p>伤春、女子、婉约、闺怨</p><p><strong>金石录后序</strong></p><p>宋代：李清照</p><p>右金石录三十卷者何？赵侯德父所著书也。取上自三代，下迄五季，钟、鼎、甗、鬲、盘、彝、尊、敦之款识，丰碑、大碣，显人、晦士之事迹，凡见于金石刻者二千卷，皆是正伪谬，去取褒贬，上足以合圣人之道，下足以订史氏之失者，皆载之，可谓多矣。</p><p>呜呼，自王播、元载之祸，书画与胡椒无异；长舆、元凯之病，钱癖与传癖何殊。名虽不同，其惑一也。</p><p>余建中辛巳，始归赵氏。时先君作礼部员外郎，丞相时作吏部侍郎。侯年二十一，在太学作学生。赵、李族寒，素贫俭。每朔望谒告出，质衣，取半千钱，步入相国寺，市碑文果实归，相对展玩咀嚼，自谓葛天氏之民也。后二年，出仕宦，便有饭蔬衣练，穷遐方绝域，尽天下古文奇字之志。日就月将，渐益堆积。丞相居政府，亲旧或在馆阁，多有亡诗、逸史，鲁壁、汲冢所未见之书，遂力传写，浸觉有味，不能自已。后或见古今名人书画，一代奇器，亦复脱衣市易。尝记崇宁间，有人持徐熙牡丹图，求钱二十万。当时虽贵家子弟，求二十万钱，岂易得耶。留信宿，计无所出而还之。夫妇相向惋怅者数日。</p><p>后屏居乡里十年，仰取俯拾，衣食有余。连守两郡，竭其俸入，以事铅椠。每获一书，即同共勘校，整集签题。得书、画、彝、鼎，亦摩玩舒卷，指摘疵病，夜尽一烛为率。故能纸札精致，字画完整，冠诸收书家。余性偶强记，每饭罢，坐归来堂烹茶，指堆积书史，言某事在某书、某卷、第几叶、第几行，以中否角胜负，为饮茶先后。中即举杯大笑，至茶倾覆怀中，反不得饮而起。甘心老是乡矣。故虽处忧患困穷，而志不屈。收书既成，归来堂起书库，大橱簿甲乙，置书册。如要讲读，即请钥上簿，关出卷帙。或少损污，必惩责揩完涂改，不复向时之坦夷也。是欲求适意，而反取憀憟。余性不耐，始谋食去重肉，衣去重采，首无明珠、翠羽之饰，室无涂金、刺绣之具。遇书史百家，字不刓缺，本不讹谬者，辄市之，储作副本。自来家传周易、左氏传，故两家者流，文字最备。于是几案罗列，枕席枕藉，意会心谋，目往神授，乐在声色狗马之上。</p><p>至靖康丙午岁，侯守淄川，闻金寇犯京师，四顾茫然，盈箱溢箧，且恋恋，且怅怅，知其必不为己物矣。建炎丁未春三月，奔太夫人丧南来。既长物不能尽载，乃先去书之重大印本者，又去画之多幅者，又去古器之无款识者，后又去书之监本者，画之平常者，器之重大者。凡屡减去，尚载书十五车。至东海，连舻渡淮，又渡江，至建康。青州故第，尚锁书册什物，用屋十余间，冀望来春再备船载之。十二月，金人陷青州，凡所谓十余屋者，已皆为煨烬矣。</p><p>建炎戊申秋九月，侯起复知建康府。已酉春三月罢，具舟上芜湖，入姑孰，将卜居赣水上。夏五月，至池阳。被旨知湖州，过阙上殿。遂驻家池阳，独赴召。六月十三日，始负担，舍舟坐岸上，葛衣岸巾，精神如虎，目光烂烂射人，望舟中告别。余意甚恶，呼曰：“如传闻城中缓急，奈何？”戟手遥应曰：“从众。必不得已，先弃辎重，次衣被，次书册卷轴，次古器，独所谓宗器者，可自负抱，与身俱存亡，勿忘之。”遂驰马去。途中奔驰，冒大暑，感疾。至行在，病痁。七月末，书报卧病。余惊怛，念侯性素急，奈何。病痁或热，必服寒药，疾可忧。遂解舟下，一日夜行三百里。比至，果大服柴胡、黄芩药，疟且痢，病危在膏盲。余悲泣，仓皇不忍问后事。八月十八日，遂不起。取笔作诗，绝笔而终，殊无分香卖履之意。</p><p>葬毕，余无所之。朝廷已分遣六宫，又传江当禁渡。时犹有书二万卷，金石刻二千卷，器皿、茵褥，可待百客，他长物称是。余又大病，仅存喘息。事势日迫。念侯有妹婿，任兵部侍郎，从卫在洪州，遂遣二故吏，先部送行李往投之。冬十二月，金寇陷洪州，遂尽委弃。所谓连舻渡江之书，又散为云烟矣。独余少轻小卷轴书帖、写本李、杜、韩、柳集，《世说》、《盐铁论》，汉唐石刻副本数十轴，三代鼎鼐十数事，南唐写本书数箧，偶病中把玩，搬在卧内者，岿然独存。</p><p>上江既不可往，又虏势叵测，有弟迒任敕局删定官，遂往依之。到台，台守已遁。之剡，出陆，又弃衣被。走黄岩，雇舟入海，奔行朝，时驻跸章安，从御舟海道之温，又之越。庚戌十二月，放散百官，遂之衢。绍兴辛亥春三月，复赴越，壬子，又赴杭。</p><p>先侯疾亟时，有张飞卿学士，携玉壶过，视侯，便携去，其实珉也。不知何人传道，遂妄言有颁金之语。或传亦有密论列者。余大惶怖，不敢言，亦不敢遂已，尽将家中所有铜器等物，欲走外廷投进。到越，已移幸四明。不敢留家中，并写本书寄剡。后官军收叛卒，取去，闻尽入故李将军家。所谓岿然独存者，无虑十去五六矣。惟有书画砚墨，可五七簏，更不忍置他所。常在卧塌下，手自开阖。在会稽，卜居土民钟氏舍。忽一夕；穴壁负五簏去。余悲恸不已，重立赏收赎。后二日，邻人钟复皓出十八轴求赏，故知其盗不远矣。万计求之，其余遂不可出。今知尽为吴说运使贱价得之。所谓岿然独存者，乃十去其七八。所有一二残零不成部帙书册，三数种平平书帙，犹复爱惜如护头目，何愚也耶。</p><p>今日忽阅此书，如见故人。因忆侯在东莱静治堂，装卷初就，芸签缥带，束十卷作一帙。每日晚吏散，辄校勘二卷，跋题一卷。此二千卷，有题跋者五百二卷耳。今手泽如新，而墓木已拱，悲夫！</p><p>昔萧绎江陵陷没，不惜国亡，而毁裂书画。杨广江都倾覆，不悲身死，而复取图书。岂人性之所着，死生不能忘之欤。或者天意以余菲薄，不足以享此尤物耶。抑亦死者有知，犹斤斤爱惜，不肯留在人间耶。何得之艰而失之易也。</p><p>呜呼，余自少陆机作赋之二年，至过蘧瑗知非之两岁，三十四年之间，忧患得失，何其多矣！然有有必有无，有聚必有散，乃理之常。人亡弓，人得之，又胡足道！所以区区记其终始者，亦欲为后世好古博雅者之戒云。</p><p>绍兴二年、玄黓岁，壮月朔甲寅，易安室题 。</p><p>回忆、抒情</p><p><strong>卜算子·赠妓</strong></p><p>宋代：谢直</p><p>双桨浪花平，夹岸青山锁。你自归家我自归，说着如何过。</p><p>我断不思量，你莫思量我。将你从前与我心，付与他人可。</p><p>分手</p><p><strong>捕蝗至浮云岭山行疲苶有怀子由弟二首·其二</strong></p><p>宋代：苏轼</p><p>霜风渐欲作重阳，熠熠溪边野菊香。</p><p>久废山行疲荦确，尚能村醉舞淋浪。</p><p>独眠林下梦魂好，回首人间忧患长。</p><p>杀马毁车从此逝，子来何处问行藏。</p><p>抒怀、纪行</p><p><strong>送金山乡僧归蜀开堂</strong></p><p>宋代：苏轼</p><p>撞钟浮玉山，迎我三千指。</p><p>众中闻謦欬，未语知乡里。</p><p>我非个中人，何以默识子。</p><p>振衣忽归去，只影千山里。</p><p>涪江与中泠，共此一味水。</p><p>冰盘荐琥珀，何似糖霜美。</p><p>送别</p><p><strong>清平乐令·帘卷曲阑独倚</strong></p><p>宋代：佚名</p><p>帘卷曲阑独倚，江展暮天无际。泪眼不曾晴，家在吴头楚尾。</p><p>数点落红乱委，扑鹿沙鸥惊起。诗句欲成时，没入苍烟丛里。</p><p>婉约、少女、思乡、感伤</p><p><strong>小重山·绿树莺啼春正浓</strong></p><p>宋代：何大圭</p><p>绿树莺啼春正浓，钗头青杏小，绿成丛。玉船风动酒鳞红。歌声咽，相见几时重？</p><p>车马去匆匆，路随芳草远，恨无穷。相思只在梦魂中。今宵月，偏照小楼东。</p><p>婉约、相思、送别</p><p><strong>送菊</strong></p><p>宋代：胡铨</p><p>卧病高秋留海浦，明日重阳更风雨。</p><p>杜门不出长苍苔，令我天涯心独苦。</p><p>篱角黄花亲手栽，近节如何独未开。</p><p>含芳閟采亮有以，使君昨暮征诗来。</p><p>凌晨试遣霜根送，畚玉虽微甚珍重。</p><p>极知无意竞秋光，往作横窗岁寒供。</p><p>忆我初客天子都，西垣植此常千株，</p><p>结花年年应吹帽，始信南邦事尽殊。</p><p>愿得封培自今日，何间朱崖万家室。</p><p>秋香端不负乾坤，但愿箫管乱畴匹。</p><p>归去来兮虽得归，念归政自莫轻违。</p><p>他日采英林下酌，谁向清霜望翠微。</p><p>思国、菊花</p><h1><strong>2060.溪亭</strong></h1><p>宋代：林景熙</p><p>清秋有余思，日暮尚溪亭。</p><p>高树月初白，微风酒半醒。</p><p>独行穿落叶，闲坐数流萤。</p><p>何处渔歌起？孤灯隔远汀。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p9.pstatp.com/large/pgc-image/f0e2465562ed4954b40197a55d65593a><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><strong>孙莘老求墨妙亭诗</strong></p><p>宋代：苏轼</p><p>兰亭茧纸入昭陵，世间遗迹犹龙腾。</p><p>颜公变法出新意，细筋入骨如秋鹰。</p><p>徐家父子亦秀绝，字外出力中藏棱。</p><p>峄山传刻典刑在，千载笔法留阳冰。</p><p>杜陵评书贵瘦硬，此论未公吾不凭。</p><p>短长肥瘦各有态，玉环飞燕谁敢憎。</p><p>吴兴太守真好古，购买断缺挥缣缯。</p><p>龟趺入座螭隐壁，空斋昼静闻登登。</p><p>奇踪散出走吴越，胜事传说夸友朋。</p><p>书来讫诗要自写，为把栗尾书溪藤。</p><p>后来视今犹视昔，过眼百年如风灯。</p><p>他年刘郎忆贺监，还道同时须服膺。</p><p>书法、议论、赞美</p><p><strong>江南好</strong></p><p>宋代：赵师侠</p><p>天共水，水远与天连。天净水平寒月漾，水光月色两相兼。月映水中天。人与景，人景古难全。景若佳时心自快，心还乐处景应妍。休与俗人言。</p><p><strong>高阳台·残萼梅酸</strong></p><p>宋代：王沂孙</p><p>残萼梅酸，新沟水绿，初晴节序暄妍。独立雕栏，谁怜枉度华年。朝朝准拟清明近，料燕翎、须寄银笺。又争知、一字相思，不到吟边。</p><p>双蛾不拂青鸾冷，任花阴寂寂，掩户闲眠。屡卜佳期，无凭却恨金钱。何人寄与天涯信，趁东风、急整归船。纵飘零，满院杨花，犹是春前。</p><p>女子、相思</p><p><strong>早梅芳·海霞红</strong></p><p>宋代：柳永</p><p>海霞红，山烟翠。故都风景繁华地。谯门画戟，下临万井，金碧楼台相倚。芰荷浦溆，杨柳汀洲，映虹桥倒影，兰舟飞棹，游人聚散，一片湖光里。</p><p>汉元侯，自从破虏征蛮，峻陟枢庭贵。筹帷厌久，盛年昼锦，归来吾乡我里。铃斋少讼，宴馆多欢，未周星，便恐皇家，图任勋贤，又作登庸计。</p><p>地名、颂扬</p><p><strong>清平乐</strong></p><p>宋代：王安石</p><p>云垂平野。掩映竹篱茅舍。阒寂幽居实潇洒。是处绿娇红冶。丈夫运用堂堂。且莫五角六张。若有一卮芳酒，逍遥自在无妨。</p><p><strong>失调名</strong></p><p>宋代：晁补之</p><p>残腊初雪霁。梅白飘香蕊。依前又还是，迎春时候，大家都备。宠马门神，酒酌酴酥，桃符尽书吉利。五更催驱傩，爆竹起。虚耗都教退。交年换新岁。长保身荣贵。愿与儿孙、尽老今生，神寿遐昌，年年共同守岁。</p><p><strong>点绛唇·伤感</strong></p><p>宋代：周邦彦</p><p>辽鹤归来，故乡多少伤心地。寸书不寄。鱼浪空千里。</p><p>凭仗桃根，说与凄凉意。愁无际。旧时衣袂。犹有东门泪。</p><p>伤感、怀人、追忆</p><p><strong>醉落魄·江天云薄</strong></p><p>宋代：周紫芝</p><p>江天云薄，江头雪似杨花落。寒灯不管人离索。照得人来，真个睡不着。</p><p>归期已负梅花约，又还春动空飘泊。晓寒谁看伊梳掠。雪满西楼，人阑干角。</p><p>孤寂、思乡、抒怀</p><p><strong>满江红·丁未九月南渡泊舟仪真江口作</strong></p><p>宋代：赵鼎</p><p>惨结秋阴，西风送、霏霏雨湿。凄望眼、征鸿几字，暮投沙碛。试问乡关何处是，水云浩荡迷南北。但一抹、寒青有无中，遥山色。</p><p>天涯路，江上客。肠欲断，头应白。空搔首兴叹，暮年离拆。须信道消忧除是酒，奈酒行有尽情无极。便挽取、长江入尊罍，浇胸臆。</p><p>渡江、爱国</p><h1><strong>2070.江梅引·忆江梅</strong></h1><p>宋代：洪皓</p><p>岁在壬戌，甫临长至，张总侍御邀饮。众宾皆退，独留少款。侍婢歌江梅引，有“念此情、家万里”之句，仆曰：此词殆为我作也。又闻本朝使命将至，感慨久之。既归，不寝，追和四章，多用古人诗赋，各有一笑字，聊以自宽。如暗香、疏影、相思等语，虽甚奇，经前人用者众，嫌其一律，故辄略之。卒押吹字，非风即笛，不可易也。此方无梅花，士人罕有知梅事者，故皆注所出（旧注：阙一首。此录示乡人者，北人谓之四笑江梅引）</p><p>天涯除馆忆江梅。几枝开。使南来。还带余杭、春信到燕台。准拟寒英聊慰远，隔山水，应销落，赴诉谁。</p><p>空恁遐想笑摘蕊。断回肠，思故里。漫弹绿绮。引三弄、不觉魂飞。更听胡笳、哀怨泪沾衣。乱插繁花须异日，待孤讽，怕东风，一夜吹。</p><p><strong>醉落魄·辛未九月望和答庆符</strong></p><p>宋代：胡铨</p><p>百年强半，高秋犹在天南畔。</p><p>幽怀已被黄花乱。更恨银蟾。</p><p>故向愁人满。招呼诗酒颠狂伴。</p><p>羽觞到手判无算。浩歌箕踞巾聊岸。</p><p>酒欲醒时，兴在卢仝碗。</p><p>抒情</p><p><strong>满江红</strong></p><p>宋代：陆游</p><p>危堞朱栏，登览处、一江秋色。人正似、征鸿社燕，几番轻别。缱绻难忘当日语，凄凉又作它乡客。问鬓边、都有几多丝，真堪织。杨柳院，秋千陌。无限事，成虚掷。如今何处也，梦魂难觅。金鸭微温香缥渺，锦茵初展情萧瑟。料也应、红泪伴秋霖，灯前滴。</p><p><strong>水龙吟</strong></p><p>宋代：辛弃疾</p><p>词，为赋水龙吟。芗林侍郎向公告老所居，高宗皇帝御书所赐名也，与盘园相并云断崖千丈孤松，挂冠更在松高处。平生袖手，故应休矣，功名良苦。笑指儿曹，人间醉梦，莫嗔惊妆。问黄金余几，旁人欲说，田园计、君推去。叹息芗林旧隐，对先生、竹窗松户。一花一草，一觞一咏，风流杖屦。野马尘埃，扶摇下视，苍然如许。恨当年、九老图中，忘却画、盘园路。</p><p><strong>朝天子</strong></p><p>宋代：刘克庄</p><p>宿雨频飘洒。欢喜西畴耕者。终朝连夜。有珠玑鸣瓦。渐白水、青秧鸥鹭下。老学种花兼学稼。心两挂。这几树、海棠休也。</p><p><strong>永遇乐·乙巳中秋风雨</strong></p><p>宋代：吴文英</p><p>风拂尘徽，雨侵凉榻，才动秋思。缓酒销更，移灯傍影，净洗芭蕉耳。铜华沧海，愁霾重嶂，燕北雁南天外。算阴晴，浑似几番，渭城故人离会。</p><p>青楼旧日，高歌取醉，唤出玉人梳洗。红叶流光，苹花两鬓，心事成秋水。白凝虚晓，香吹轻烬，倚窗小瓶疏桂。问深宫，姮娥正在，妒云第几。</p><p>中秋节、孤独、追忆</p><p><strong>望江南</strong></p><p>宋代：黄公绍</p><p>思晴好，路滑少人行。早信雨能留得住，仅教尽日自舟横。直等到清明。</p><p><strong>减字木兰花·送东武令赵昶失官归海州</strong></p><p>宋代：苏轼</p><p>贤哉令尹，三仕已之无喜愠。我独何人，犹把虚名玷缙绅。</p><p>不如归去，二顷良田无觅处。归去来兮，待有良田是几时。</p><p>慰勉、赠别</p><p><strong>念奴娇</strong></p><p>宋代：叶梦得</p><p>云峰横起，障吴关三面，真成尤物。倒卷回潮目尽处，秋水黏天无壁。绿鬓人归，如今虽在，空有千茎雪。追寻如梦，漫余诗句犹杰。闻道尊酒登临，孙郎终古恨，长歌时发。万里云屯瓜步晚，落日旌旗明灭。鼓吹风高，画船遥想，一笑吞穷发。当时曾照，更谁重问山月。</p><p><strong>饮马歌·边头春未到</strong></p><p>宋代：曹勋</p><p>兀术每遇对阵之际，吹此则鏖战无还期也</p><p>边头春未到。雪满交河道。暮沙明残照。塞烽云间小。断鸿悲。陇月低。泪湿征衣悄。岁华老。</p><h1><strong>2080.送征衣·过韶阳</strong></h1><p>宋代：柳永</p><p>过韶阳，璿枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷祐，挺英哲、掩前王。遇年年、嘉节清和，颁率土称觞。</p><p>无间要荒华夏，尽万里、走梯航。彤庭舜张大乐，禹会群方。鹓行。望上国，山呼鳌抃，遥𦶟炉香。竟就日、瞻云献寿，指南山、等无疆。愿巍巍、宝历鸿基，齐天地遥长。</p><p><strong>鹧鸪天·题破香笺小砑红</strong></p><p>宋代：晏几道</p><p>题破香笺小砑红。诗篇多寄旧相逢。西楼酒面垂垂雪，南苑春衫细细风。</p><p>花不尽，柳无穷。别来欢事少人同。凭谁问取归云信，今在巫山第几峰。</p><p>惆怅、抒情</p><p><strong>江城子</strong></p><p>宋代：沈与求</p><p>亦次韵和呈，因以自见穷寂之态华灯高宴水精宫。浪花中。意无穷。十载江湖，重绾汉符铜。应有青藜存往事，人缥缈，佩丁东。卧听萧寺响疏钟。渡溪风。转空蒙。月上孤窗，邻唱有渔翁。追念使君清坐久，歌一发，恨千里。</p><p><strong>鹧鸪天·卫县道中有怀其人</strong></p><p>宋代：史达祖</p><p>雁足无书古塞幽。一程烟草一程愁。帽檐尘重风吹野，帐角香销月满楼。</p><p>情思乱，梦魂浮。缃裙多忆敝貂裘。官河水静阑干暖，徙倚斜阳怨晚秋。</p><p>宋词精选、思乡、羁旅</p><p><strong>醉花阴</strong></p><p>宋代：仲殊</p><p>轻红蔓引丝多少。剪青兰叶巧。人向月中归，留下星钿，弹破真珠小。等闲不管春知道。多着绣帘围绕。只恐被东风，偷得余香，分付闲花草。</p><p><strong>鹊桥仙</strong></p><p>宋代：严蕊</p><p>碧梧初出，桂花才吐，池上水花微谢。穿针人在合欢楼，正月露、玉盘高泻。蛛忙鹊懒，耕慵织倦，空做古今佳话。人间刚道隔年期，指天上、方才隔夜。</p><p><strong>宿迁道中遇雪</strong></p><p>宋代：陆文圭</p><p>登车宿迁北，万顷铺琼田。</p><p>墨云淇水光，上下玻璃天。</p><p>六花时时飘，集我车上毡。</p><p>左右拍手笑，翁似日鹤仙。</p><p>失却翁白髯，顿觉翁少年。</p><p>写雪</p><p><strong>妾薄命·为曾南丰作</strong></p><p>宋代：陈师道</p><p>主家十二楼，一身当三千。</p><p>古来妾薄命，事主不尽年。</p><p>起舞为主寿，相送南阳阡。</p><p>忍着主衣裳，为人作春妍。</p><p>有声当彻天，有泪当彻泉。</p><p>死者恐无知，妾身长自怜。</p><p>叶落风不起，山空花自红。</p><p>捐世不待老，惠妾无其终。</p><p>一死尚可忍，百岁何当穷？</p><p>天地岂不宽？妾身自不容。</p><p>死者如有知，杀身以相从。</p><p>向来歌舞地，夜雨鸣寒蛩。</p><p>悼亡、组诗</p><p><strong>戊午元日二首</strong></p><p>宋代：刘克庄</p><p>过去光阴箭离弦，河清易俟鬓难玄。</p><p>再加孔子从心岁，三倍周郎破贼年。</p><p>耄齿阻陪鸠杖列，瞽言曾献兽樽前。</p><p>磻溪淇澳吾何敢，且学香山也自贤。</p><p>败絮萧然拥病身，久疎朝谒作闲人。</p><p>公卿各趁黄麾仗，宾客谁看乌角巾。</p><p>菱照无情难讳老，杏梢作意已撩春。</p><p>卧闻儿女夸翁健，诗句年光一样新。</p><p>感叹、时光、春节、组诗、述志</p><p><strong>送顿起</strong></p><p>宋代：苏轼</p><p>客路相逢难，为乐常不足。</p><p>临行挽衫袖，更尝折残菊。</p><p>酒阑不忍去，共接一寸烛。</p><p>留君终无穷，归驾不免促。</p><p>岱宗已在眼，一往继前躅。</p><p>佳人亦何念，凄断阳关曲。</p><p>天门四十里，夜看扶桑浴。</p><p>回头望彭城，大海浮一粟。</p><p>故人在其下，尘土相豗蹴。</p><p>惟有黄楼诗，千古配淇澳。</p><p>人生、友情、感叹、离别</p><h1><strong>2090.惜琼花·汀苹白</strong></h1><p>宋代：张先</p><p>汀苹白。苕水碧。每逢花驻乐，随处欢席。别时携手看春色。萤火而今，飞破秋夕。</p><p>旱河流，如带窄。任身轻似叶，何计归得。断云孤鹜青山极。楼上徘徊，无尽相忆。</p><p><strong>浣溪沙·麻叶层层𦼖叶光</strong></p><p>宋代：苏轼</p><p>麻叶层层𦼖叶光，谁家煮茧一村香。隔篱娇语络丝娘。</p><p>垂白杖藜抬醉眼，捋青捣𪎊软饥肠。问言豆叶几时黄。</p><p>农村、初夏、生活</p><p><strong>虞美人</strong></p><p>宋代：苏轼</p><p>冰肌自是生来瘦。那更分飞后。日长帘幕望黄昏。及至黄昏时候、转销魂。君还知道相思苦。怎忍抛奴去。不辞迢递过关山。只恐别郎容易、见郎难。</p><p><strong>临江仙·登凌歊台感怀</strong></p><p>宋代：李之仪</p><p>偶向凌歊台上望，春光已过三分。江山重叠倍销魂。风花飞有态，烟絮坠无痕。</p><p>已是年来伤感甚，那堪旧恨仍存。清愁满眼共谁论。却应台下草，不解忆王孙。</p><p>宋词精选、抒怀</p><p><strong>西江月</strong></p><p>宋代：朱敦儒</p><p>元是西都散汉，江南今日衰翁。从来颠怪更心风。做尽百般无用。屈指八旬将到，回头万事皆空。云间鸿雁草间虫。共我一般做梦。</p><p><strong>青玉案</strong></p><p>宋代：蔡伸</p><p>鸾凰本是和鸣友。奈无计、长相守。云雨匆匆分袂后。彩舟东去，橹声呕轧，目断长堤柳。涓涓清泪轻绡透。残粉余香尚依旧。独上南楼空回首。夜来明月，怎知今夜，少个人携手。</p><p><strong>凄凉犯·绿杨巷陌秋风起</strong></p><p>宋代：姜夔</p><p>绿杨巷陌秋风起，边城一片离索。马嘶渐远，人归甚处，戍楼吹角。情怀正恶，更衰草寒烟淡薄。似当时、将军部曲，迤逦度沙漠。</p><p>追念西湖上，小舫携歌，晚花行乐。旧游在否？想如今、翠凋红落。漫写羊裙，等新雁来时系着。怕匆匆、不肯寄与误后约。</p><p>国家、爱国、追忆</p><p><strong>西子妆慢·湖上清明薄游</strong></p><p>宋代：吴文英</p><p>流水曲尘，艳阳醅酒，画舸游情如雾。笑拈芳草不知名，乍凌波、断桥西堍。垂杨漫舞。总不解、将春系住。燕归来，问彩绳纤手，如今何许。</p><p>欢盟误。一箭流光，又趁寒食去。不堪衰鬓着飞花，傍绿阴、冷烟深树。玄都秀句。记前度、刘郎曾赋。最伤心、一片孤山细雨。</p><p>寒食节、岁月、感叹</p><p><strong>高阳台·落梅</strong></p><p>宋代：吴文英</p><p>宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。</p><p>寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清此，梦缟衣、解佩溪边。最愁人，啼鸟清明，叶底青圆。</p><p>伤怀、咏物、宋词精选、梅花</p><p><strong>沁园春·丁酉岁感事</strong></p><p>宋代：陈人杰</p><p>谁使神州，百年陆沉，青毡未还？怅晨星残月，北州豪杰；西风斜日，东帝江山。刘表坐谈，深源轻进，机会失之弹指间。伤心事，是年年冰合，在在风寒。说和说战都难，算未必江沱堪宴安。叹封侯心在，鳣鲸失水；平戎策就，虎豹当关。渠自无谋，事犹可做，更剔残灯抽剑看。麒麟阁，岂中兴人物，不画儒冠？</p><p>爱国、豪放</p><h1><strong>2100.浣溪沙</strong></h1><p>宋代：晏殊</p><p>红蓼花香夹岸稠。绿波春水向东流。小船轻舫好追游。渔父酒醒重拨棹，鸳鸯飞去却回头。一杯销尽两眉愁。</p><div class=pgc-img><img alt=《宋词名篇选录3000篇大全集》（1801—2100篇） onerror=errorimg.call(this); src=http://p3.pstatp.com/large/pgc-image/9d2e9295aeaa4d1e8b437aef112ffb94><div class=pgc-img-handler><div class="pgc-img-button editorImage fix-android"><section></section></div><div class="pgc-img-button setImageCover fix-android"><section></section></div><div class="pgc-img-button deleteImage fix-android"><section></section></div></div><div class=pgc-img-border></div></div><p><br></p></div><div class="post-meta meta-tags"><ul class=clearfix><li><a>'宋词','选录','3000'</a></li></ul></div></article></div></div><div id=secondary><section class=widget><form id=search action=//www.google.com/search method=get accept-charset=utf-8 target=_blank _lpchecked=1><input type=text name=q maxlength=20 placeholder=搜索>
<input type=hidden name=sitesearch value=geekbank.cf>
<button type=submit>🔍</button></form></section><section class=widget><h3 class=widget-title>最新文章 ⚡</h3><ul class=widget-list></ul></section><section class=widget><h3 class=widget-title>其他</h3><ul class=widget-list><li><a href=TOS.html>使用條款</a></li><li><a href=CommentPolicy.html>留言政策</a></li><li><a href=mailto:gdnews@tuta.io rel=nofollow>DMCA</a></li><li><a href=mailto:gdnews@tuta.io rel=nofollow>聯絡我們</a></li></ul></section></div></div></div></div><footer id=footer><div class=container>&copy; 2020 <a href>极客快訊</a></div></footer><script type=text/javascript>window.MathJax={tex2jax:{inlineMath:[['$','$']],processEscapes:true}};</script><script src="https://cdnjs.cloudflare.com/ajax/libs/mathjax/2.7.5/MathJax.js?config=TeX-MML-AM_CHTML" async></script><a id=rocket href=#top></a><script type=text/javascript src=https://kknews.cf/js/totop.js async></script><script type=application/javascript>var doNotTrack=false;if(!doNotTrack){window.ga=window.ga||function(){(ga.q=ga.q||[]).push(arguments)};ga.l=+new Date;ga('create','UA-146415161-2','auto');ga('send','pageview');}</script><script async src=https://www.google-analytics.com/analytics.js></script><script type=text/javascript src="//s7.addthis.com/js/300/addthis_widget.js#pubid=ra-5e508ed9e4e698bb"></script></body></html>