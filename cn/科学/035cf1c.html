<!doctype html><html lang=cn><head><meta charset=utf-8><meta http-equiv=x-ua-compatible content="IE=edge"><meta name=viewport content="width=device-width,initial-scale=1"><meta name=referrer content="no-referrer"><link rel=dns-prefetch href=https://i.geekbank.cf/><title>古人咏花的古诗词大全集（千首）上 | 极客快訊</title><meta property="og:title" content="古人咏花的古诗词大全集（千首）上 - 极客快訊"><meta property="og:type" content="article"><meta property="og:locale" content="cn"><meta property="og:image" content="https://p9.pstatp.com/large/pgc-image/0cb6f44c30c548f4a03c4a57ae4130a9"><link rel=alternate hreflang=x-default href=https://geekbank.cf/tw/%e7%a7%91%e5%ad%a6/035cf1c.html><link rel=alternate hreflang=zh-tw href=https://geekbank.cf/tw/%e7%a7%91%e5%ad%a6/035cf1c.html><link rel=alternate hreflang=zh-cn href=https://geekbank.cf/cn/%e7%a7%91%e5%ad%a6/035cf1c.html><link rel=alternate hreflang=zh-hk href=https://geekbank.cf/tw/%e7%a7%91%e5%ad%a6/035cf1c.html><link rel=alternate hreflang=zh-mo href=https://geekbank.cf/tw/%e7%a7%91%e5%ad%a6/035cf1c.html><link rel=alternate hreflang=zh-my href=https://geekbank.cf/cn/%e7%a7%91%e5%ad%a6/035cf1c.html><link rel=alternate hreflang=zh-sg href=https://geekbank.cf/cn/%e7%a7%91%e5%ad%a6/035cf1c.html><link rel=canonical href=https://geekbank.cf/tw/%e7%a7%91%e5%ad%a6/035cf1c.html><meta property="article:published_time" content="2020-10-29T20:57:52+08:00"><meta property="article:modified_time" content="2020-10-29T20:57:52+08:00"><meta name=Keywords content><meta name=description content="古人咏花的古诗词大全集（千首）上"><meta name=author content="极客快訊"><meta property="og:url" content="/cn/%E7%A7%91%E5%AD%A6/035cf1c.html"><link rel=apple-touch-icon sizes=180x180 href=../../apple-touch-icon.png><link rel=icon type=image/png sizes=32x32 href=../../favicon-32x32.png><link rel=icon type=image/png sizes=16x16 href=../../favicon-16x16.png><link rel=manifest href=../../site.webmanifest><link rel=mask-icon href=../../safari-pinned-tab.svg color=#5bbad5><meta name=msapplication-TileColor content="#ffc40d"><meta name=theme-color content="#ffffff"><link rel=stylesheet href=https://geekbank.cf/css/normalize.css><link rel=stylesheet href=https://geekbank.cf/css/style.css><script type=text/javascript src=https://cdnjs.cloudflare.com/ajax/libs/jquery/3.4.1/jquery.min.js></script><script type=text/javascript src=https://geekbank.cf/js/jqthumb.min.js></script><script data-ad-client=ca-pub-3525055026201463 async src=https://pagead2.googlesyndication.com/pagead/js/adsbygoogle.js></script></head><body><header id=header class=clearfix><div class=container><div class=col-group><div class=site-name><h1><a id=logo href>🤓 极客快讯 Geek Bank</a></h1><p class=description>为你带来最全的科技知识 🧡</p></div><div><nav id=nav-menu class=clearfix><a class=current href>猜你喜歡</a>
<a href=../../tw/categories/%E7%A7%91%E6%8A%80.html title=科技>科技</a>
<a href=../../tw/categories/%E9%81%8A%E6%88%B2.html title=遊戲>遊戲</a>
<a href=../../tw/categories/%E7%A7%91%E5%AD%B8.html title=科學>科學</a></nav></div></div></div></header><div id=body><div class=container><div class=col-group><div class=col-8 id=main><div class=res-cons><article class=post><header><h1 class=post-title>古人咏花的古诗词大全集（千首）上</h1></header><date class="post-meta meta-date">2020-10-29</date><div class=post-meta><span>|</span>
<span class=meta-category><a href=cn/categories/%E7%A7%91%E5%AD%A6.html>科学</a></span></div><div class=post-content><p><br></p><div class=pgc-img><img alt=古人咏花的古诗词大全集（千首）上 onerror=errorimg.call(this); src=https://p9.pstatp.com/large/pgc-image/0cb6f44c30c548f4a03c4a57ae4130a9><p class=pgc-img-caption></p></div><h1 class=pgc-h-arrow-right>古人咏花诗词(千首)</h1><p>《咏兰》春秋·鲁·孔子<br>芝兰生于深谷，不以无人而不芳；<br>君子修道立德。不为困穷而改节。</p><p></p><p>《九歌》战国·楚·屈原<br>绿叶兮素权，芳菲菲兮龚余。<br>秋兰兮青青，绿叶兮紫茎。<br>余既滋兰之九畹兮，又树蕙之百亩。</p><p></p><p>《离骚》战国·楚·屈原<br>扈江蓠与辟芷兮，纫秋兰以为佩。<br>时暧暧其将罢兮，结幽兰而延伫。<br>户服艾以盈要兮，谓幽兰其不佩。<br>兰芷变而不芳兮，荃蕙化而为茅。</p><p></p><p>《秋风辞》西汉·刘彻(汉武帝)<br>秋风起兮白云飞，草木黄落兮雁南归。<br>兰有秀兮菊有芳，怀佳人兮不能忘。<br>泛楼船兮济汾河，横中流兮扬素波。<br>箫鼓鸣兮发棹歌，欢乐极兮哀情多。<br>少壮几时兮奈老何！</p><p></p><p>《怨篇》东汉·张衡<br>猗猗秋兰，植彼中阿。有馥其芳，有花其黄。<br>虽曰幽深，厥美弥嘉。之子云远，我劳如何。</p><p></p><p>《咏蕙诗》东汉·繁钦<br>蕙草生山北，托身失所依。植根阴崖侧，夙夜惧危颓。<br>寒泉浸我根，凄风常徘徊。三光照八极，独不蒙余晖。<br>葩叶永凋瘁，凝露不暇晞。百卉皆含荣，已独失时姿。<br>比我英芳发，𫛸鴂鸣已哀。</p><p></p><p>《酒会诗》三国·魏·嵇康<br>猗猗兰蔼，植彼中原。绿叶幽茂，丽蕊浓繁。<br>馥馥惠芳，顺风而宣。将御椒房，吐薰龙轩。<br>瞻彼秋草，怅矣惟骞。</p><p></p><p>《秋兰篇》西晋·傅玄<br>秋兰映玉池，池水清且芳。芙蓉随风发，中有双鸳鸯。<br>双鱼自踊跃，两鸟时回翔。君其历九秋，与妾同衣裳。</p><p></p><p>《荷》西晋·张华<br>荷生绿泉中，碧叶齐如规。回风荡流雾，珠水逐条垂。<br>照灼此金塘，藻曜君玉池。不愁世赏绝，但畏盛明移。</p><p></p><p>《菊》东晋·袁崧<br>灵菊植幽崖，擢颖凌寒飙。<br>春露不染色，秋霜不改条。</p><p></p><p>《幽兰》东晋·陶渊明<br>幽兰生前庭，含薰待清风。清风脱然至，见别萧艾中。<br>行行失故路，任道或能通。觉悟当念还，鸟尽废良弓。</p><p></p><p>《和郭主簿》东晋·陶渊明<br>芳菊开林耀，青松冠岩列。<br>怀此贞秀姿，卓为霜下杰。</p><p></p><p>《饮酒》东晋·陶渊明<br>其一<br>结庐在人境，而无车马喧。<br>问君何能尔，心远地自偏。<br>采菊东篱下，悠然见南山。<br>山气日夕佳，飞鸟相与还。<br>此中有真意，欲辩已忘言。<br>其二<br>秋菊有佳色，衰露掇其英。<br>汛此忘忧物，远我遗世情。<br>一觞虽独进，杯尽壶自倾。<br>日入群动息，归鸟趋林鸣。<br>啸傲东轩下，聊复得此生。</p><p></p><p>《赠范晔》北朝·魏·陆凯<br>折梅逢驿使，寄与陇头人。<br>江南无所有，聊赠一枝春。</p><p></p><p>《采莲曲》北朝·齐·殷英童<br>荡舟无数伴，解缆自相催。汗粉无庸拭，风裙随意开。<br>棹移浮荇乱，船进倚荷来。藕丝牵作缕，莲叶捧成杯。</p><p></p><p>《幽兰》五首南朝·宋·鲍照<br>倾辉引暮色，孤景留思颜。梅歇春欲罢，期渡往不还。<br>帘委兰蕙露，帐含桃李风。揽带昔何道，坐令芳节终。<br>结佩徒分明，抱梁辄乖忤。华落不知终，空愁坐相误。<br>眇眇蛸挂网，漠漠蚕弄丝。空惭不自信，怯与君画期。<br>陈国郑东门，古今共所知。长袖暂徘徊，驷马停路歧。</p><p></p><p>《咏墙北栀子诗》南朝·齐·谢朓<br>有美当阶树，霜露未能移。金蕡发朱采，映日以离离。<br>幸赖夕阳下，余景及西枝。还思照绿水，君阶无曲池。<br>余荣未能已，晚实犹见奇。复留倾筐德，君恩信未赀。</p><p></p><p>《咏蔷薇》南朝·齐·谢朓<br>低枝讵胜叶，轻香幸自通。发萼初攒紫，余采尚霏红。<br>新花对白日，故蕊逐行风。参差不俱曜，谁肯盼微丛？</p><p></p><p>《别诗》南朝·齐·范云<br>洛阳城东西，长作经时别。<br>昔去雪如花，今来花似雪。</p><p></p><p>《咏蔷薇》南朝·齐·柳恽<br>当户种蔷薇，枝叶太葳蕤。不摇香已乱，无风花自飞。<br>春闺不能静，开匣理明妃。曲池浮采采，斜岸列依依。<br>或闻好音度，时见衔泥归。且对清觞湛，其余任是非。</p><p></p><p>《采莲》南朝·梁·吴均<br>锦带杂花钿，罗衣垂绿川。问子今何去，出采江南莲。<br>辽西三千里，欲寄无因缘。愿君早旋返，及此荷花鲜。</p><p></p><p>《咏荷》南朝·梁·江洪<br>泽陂有微草，能花复能实。碧叶喜翻风，红英宜照日。<br>移居玉池上，托根庶非失。如何霜露交，应与飞蓬匹。</p><p></p><p>《妻刘三娘》南朝·梁·徐悱<br>两叶虽为赠，交情永未因。<br>同心何处切，栀子最关人。</p><p></p><p>《咏芙蓉》南朝·梁·沈约<br>微风摇紫叶，轻露拂朱房。<br>中池所以绿，待我泛红光。</p><p></p><p>《咏雪诗》南朝·梁·裴子野<br>飘洒千里雪。倏忽度龙沙。从云合且散。因风卷复斜。<br>拂草如连蝶。落树似飞花。若赠离居者。折以代瑶华。</p><p></p><p>《夏歌》南朝·梁·萧衍(梁武帝)<br>江南莲花开，红光照碧水。<br>色同心复同，藕异心无异。</p><p></p><p>《紫兰始萌诗》南朝·梁·萧衍(梁武帝)<br>种兰玉台下，气暖兰始萌。<br>芬芳与时发，婉转迎节生。<br>独使金翠娇，偏动红绮情。<br>二游何足坏，一顾非倾城。<br>羞将苓芝侣，岂畏𫛸鴂鸣。</p><p></p><p>《雪里觅梅花》南朝·梁·萧纲(简文帝)<br>绝讶梅花晚，争来雪里窥。下枝低可见，高处远难知。<br>俱羞惜腕露，相让道腰羸。定须还剪采，学作两三技。</p><p></p><p>《咏栀子花》南朝·梁·萧纲(简文帝)<br>素华偏可喜，的的半临池。<br>疑为霜裹叶，复类雪封枝。<br>日斜光隐见，风还影合离。</p><p></p><p>《咏芙蓉》南朝·梁·萧纲(简文帝)<br>圆花一蒂卷，交叶半心开。<br>影前光照耀，香里蝶徘徊。<br>欣随玉露点，不逐秋风催。</p><p></p><p>《半路溪》南朝·梁·萧纲(简文帝)<br>相逢半路溪，隔溪犹不渡。望望判始是，翩翩识行步。<br>摘赠兰泽芳，欲表同心句。先将动旧情，恐君疑妾妒。</p><p></p><p>《采莲曲》南朝·梁·刘孝威<br>金桨木兰船，戏采江南莲。莲香隔浦渡，荷叶满江鲜。<br>房垂易入手，柄曲自临盘。露花时湿钏，风茎乍拂钿。</p><p></p><p>《赋得咏石榴诗》南朝·梁·萧绎(梁元帝)<br>涂林应未发，春暮转相催。<br>燃灯疑夜火，连珠胜早梅。<br>西域移根至，南方酿酒来。<br>叶翠如新剪，花红似故栽。<br>还忆河阳县，映水珊湖开。</p><p></p><p>《赋得兰泽多芳草诗》南朝·梁·萧绎(梁元帝)<br>春兰本无绝，春泽最葳蕤。<br>燕姬得梦罢，尚书奏事归。<br>临池影入浪，从风香拂衣。<br>当门已芬馥，入室更芳菲。<br>兰生不择迳，十步岂难稀。</p><p></p><p>《咏兰诗》南朝·梁·萧詧<br>折茎聊可佩，入室自成芳。<br>开花不竞节，含秀委微霜。</p><p></p><p>《赋新题得兰生野径诗》南朝·梁陈·张正见<br>披襟出兰畹，命酌动幽心。锄罢还开路，歌喧自动琴。<br>华灯共影落，芳杜杂花深。莫言闲迳里，遂不断黄金。</p><p></p><p>《梅花》南朝·梁陈·庾信<br>当年腊月半，已觉梅花阑。不信今春晚，俱来雪里看。<br>树动悬冰落，枝高出手寒。早知觅不见，真悔着衣单。</p><p></p><p>《早梅》南朝·陈·谢燮<br>迎春故早发，独自不疑寒。<br>畏落众花后，无人别意看。</p><p></p><p>《芙蓉花》隋·辛德源<br>洛神挺凝素，文君拂艳红。丽质徒相比，鲜彩两难同。<br>光临照波日，香随出岸风。涉江良自远，托意在无穷。</p><p></p><p>《咏同心芙蓉》隋·杜公瞻<br>灼灼荷花瑞，亭亭出水中。一茎孤引绿，双影共分红。<br>色夺歌人脸，香乱舞衣风。名莲自可念，况复两心同。</p><p></p><p>《芳兰》唐·李世民<br>春晖开禁苑，淑景媚兰场。映庭含浅色，凝露泫浮光。<br>日丽参差影，风传轻重香。会须君子折，佩里作芬芳。</p><p></p><p>《春庄》唐·王勃<br>山中兰叶径，城外李桃园。岂知人事静，不觉鸟啼喧。</p><p></p><p>《感遇》三十八首唐·陈子昂<br>其二</p><p>《咏兰》<br>兰若生春夏，芊蔚何青青。幽独空林色，朱蕤冒紫茎。<br>迟迟百日晚，袅袅秋风生。岁华尽摇落，芳意竟何成！</p><p></p><p>《望人家桃李花》唐·贺知章<br>山源夜雨度仙家，朝发东园桃李花。<br>桃花红兮李花白，照灼城隅复南陌。<br>南陌青楼十二重，春风桃李为谁容。<br>弃置千金轻不顾，踟蹰五马谢相逢。<br>徒言南国容华晚，遂叹西家叹落远。<br>的陈长奉明光控，氯工半人被香苑。<br>苑中珍木元自奇，黄金作叶白银枝。<br>千年万岁不调落，还将桃李更相宜。<br>桃李从来田井傍，成通结影矜艳阳。<br>莫道春花木可村，会持仙实荐君王。</p><p></p><p>《粲公院各赋一物得初荷》唐·李峤<br>微风和众草，大叶长圆阴。<br>晴露珠共合，夕阳花映深。<br>从来不着水，清净来因心。</p><p></p><p>《咏桂花》唐·李峤<br>未殖蟾宫里，宁移玉殿幽。枝生无限月，花满自然秋。<br>侠客条为马，仙人叶作舟。愿君期道术，攀折可淹留。</p><p></p><p>《代悲白头翁》唐·刘希夷<br>洛阳城东桃李花，飞来飞去落谁家？<br>洛阳女儿惜颜色，坐见落花长叹息。<br>今年花落颜色改，明年花开复谁在？<br>已见松柏摧为薪，更闻桑田变成海。<br>古人无复洛城东，今人还对落花风。</p><p></p><p>《杂曲歌辞·桃花行》唐·苏颋<br>桃花灼灼有光辉，无数成蹊点更飞。<br>为见芳林含笑待，遂同温树不言归。<br>罗敷独向东方去，谩学他家作使君。</p><p></p><p>《侍宴桃花园咏桃花应制》唐·苏颋<br>桃花灼灼有光辉，无数成蹊点更飞。<br>为见芳林含笑待，遂同温树不言归。</p><p></p><p>《古意》唐·王昌龄<br>桃花四面发，桃叶一枝开。<br>欲暮黄鹂啭，伤心玉镜台。<br>清筝向明月，半夜春风来。</p><p></p><p>《春宫怨》唐·王昌龄<br>昨夜风开露井桃，未央前殿月轮高。<br>平阳歌舞新承宠，帘外春寒赐锦袍。</p><p></p><p>《留别武陵袁丞》唐·王昌龄<br>皇恩暂迁谪，待罪逢知己。从此武陵溪，孤舟二千里。<br>桃花遗古岸，金涧流春水。谁识马将军，忠贞抱生死。</p><p></p><p>《采莲曲》二首唐·王昌龄<br>其一<br>吴姬越艳楚王妃，争弄莲舟水湿衣。<br>来时浦口花迎入，采罢江头月送归。<br>其二<br>荷叶罗裙一色裁，芙蓉向脸两边开。<br>乱入池中看不见，闻歌始觉有人来。</p><p></p><p>《越女》唐·王昌龄<br>越女作桂舟，还将桂为楫。湖上水渺漫，清江不可涉。<br>摘取芙蓉花，莫摘芙蓉叶。将归问夫婿，颜色何如妾？</p><p></p><p>《同和咏楼前海石榴》二首唐·孙逖<br>其一<br>客自新亭郡，朝来数物华。传君妓楼好，初落海榴花。<br>露色珠帘映，香风粉壁遮。更宜林下雨，日晚逐行车。<br>其二<br>海上移珍木，楼前咏所思。遥闻下车日，正在落花时。<br>旧绿香行盖，新红洒步綦。从来寒不易，终见久逾滋。</p><p></p><p>《三月三日定昆池奉和萧令得潭字韵》唐·张说<br>暮春三月日重三，春水桃花满禊潭。<br>广乐逶迤天上下，仙舟摇衍镜中酣。</p><p></p><p>《翻着葛巾呈赵尹》唐·张说<br>昔日接○倒，今我葛巾翻。宿酒何时醒，形骸不复存。<br>忽闻有嘉客，躧步出闲门。桃花春径满，误识武陵源。</p><p></p><p>《送元公之鄂渚寻观主张骖鸾》唐·孟浩然<br>桃花春水涨，之子忽乘流。岘首辞蛟浦，江中问鹤楼。<br>赠君青竹杖，送尔白苹洲。应是神仙子，相期汗漫游。</p><p></p><p>《感遇》唐·张九龄<br>兰叶春葳蕤，桂华秋皎洁。欣欣此生意，自尔为佳节。<br>谁知林栖者，闻风坐相悦。草木有本心，何求美人折。</p><p></p><p>《咏兰》唐·张九龄<br>兰叶春葳蕤，桂华秋皎洁。欣欣此生意，自尔为佳节。<br>谁知林栖者，闻风坐相悦。草木有本心，何求美人折？</p><p></p><p>《杂诗》唐·王维<br>君自故乡来，应知故乡事。<br>来日绮窗前，寒梅着花未。</p><p></p><p>《杂咏》唐·王维<br>已见寒梅发，复闻啼鸟声。<br>心心视春草，畏向玉阶生。</p><p></p><p>《辋川别业》唐·王维<br>不到东山向一年，归来才及种春田。<br>雨中草色绿堪染，水上桃花红欲然。<br>优娄比丘经论学，伛偻丈人乡里贤。<br>披衣倒屣且相见，相欢语笑衡门前。</p><p></p><p>《皇甫岳云溪杂题》五首唐·王维<br>其二</p><p>《莲花坞》<br>日日采莲去，洲长多暮归。<br>弄篙莫溅水，畏湿红莲衣。</p><p></p><p>《红牡丹》唐·王维<br>绿艳闲且静，红衣浅复深。<br>花心愁欲断，春色岂知心。</p><p></p><p>《三日寻李九庄》唐·常建<br>雨歇阳林东渡头，永和三日荡轻舟。<br>故人家在桃花岸，直到门前溪水流。</p><p></p><p>《戏题湖上》唐·常建<br>湖上老人坐几头，湖里桃花水却流。<br>竹竿袅袅波无际，不知何者吞吾钩。</p><p></p><p>《古风》唐·李白<br>其二十六<br>碧荷生幽泉，朝日艳且鲜。秋花冒绿水，密叶罗青烟。<br>秀色粉绝世，馨香谁为传？坐看飞霜满，凋此红芳年。<br>结根未得所，愿托华池边。</p><p></p><p>《古风》唐·李白<br>孤兰生幽园，众草共芜没。虽照阳春晖，复悲高秋月。<br>飞霜早淅沥，绿艳恐休歇。若无清风吹，香气为谁发。</p><p></p><p>《赠友人》(咏兰花)唐·李白<br>兰生不当户，别是闲庭草。夙被霜露欺，红荣已先老。<br>谬接瑶香美，叨沐清风吹。余芳若可佩，卒岁长相随。</p><p></p><p>《古风》唐·李白<br>郑客西入关，行行未能已。<br>白马华山君，相逢平原里。<br>璧遗镐池君，明年祖龙死。<br>秦人相谓曰，吾属可去矣。<br>一往桃花源，千春隔流水。</p><p></p><p>《古风》唐·李白<br>桃花开东园，含笑夸白日。<br>偶蒙东风荣，生此艳阳质。<br>岂无佳人色，但恐花不实。<br>宛转龙火飞，零落早相失。<br>讵知南山松，独立自萧𫗋。</p><p></p><p>《安陆白兆山桃花岩寄刘侍御绾·一作春归桃》唐·李白<br>云卧三十年，好闲复爱仙。<br>蓬壶虽冥绝，鸾鹤心悠然。<br>归来桃花岩，得憩云窗眠。<br>对岭人共语，饮潭猿相连。<br>时升翠微上，邈若罗浮巅。<br>两岑抱东壑，一嶂横西天。<br>树杂日易隐，崖倾月难圆。<br>芳草换野色，飞萝摇春烟。<br>入远构石室，选幽开上田。<br>独此林下意，杳无区中缘。<br>永辞霜台客，千载方来旋。</p><p></p><p>《忆秋浦桃花旧游》唐·李白<br>桃花春水生，白石今出没。摇荡女萝枝，半摇青天月。<br>不知旧行径，初拳几枝蕨。三载夜郎还，于兹炼金骨。</p><p></p><p>《于五松山赠南陵赞府》唐·李白<br>为草当作兰，为木当作松。<br>兰秋香风远，松寒不改容。</p><p></p><p>《宣城见杜鹃花》唐·李白<br>蜀国曾闻子规鸟，宣城还见杜鹃花。<br>一呌一?肠一断，三春三月忆三巴。</p><p></p><p>《李白山中问答》唐·李白<br>问余何意栖碧山，笑而不答心自闲。<br>桃花流水窅然去，别有天地非人间。</p><p></p><p>《访戴天山道土不遇》唐·李白<br>犬吠水声中，桃花带露浓。树深时见鹿，溪午不闻钟。<br>野竹分青霭，飞泉挂碧峰。无人知所去，愁倚两三松。</p><p></p><p>《东鲁门泛舟》二首唐·李白<br>其一<br>日落沙明天倒开，波摇石动水萦回。<br>轻舟泛月寻溪转，疑是山阴雪后来。<br>其二<br>水作青龙磐石堤，桃花夹岸鲁门西。<br>若教月下乘舟去，何啻风流到剡溪。</p><p></p><p>《宿巫山下》唐·李白<br>昨夜巫山下，猿声梦里长。桃花飞绿水，三月下瞿塘。<br>雨色风吹去，南行拂楚王。高丘怀宋玉，访古一沾裳。</p><p></p><p>《鹦鹉洲》唐·李白<br>鹦鹉来过吴江水，江上洲传鹦鹉名。<br>鹦鹉西飞陇山去，芳洲之树何青青。<br>烟开兰叶香风暖，岸夹桃花锦浪生。<br>迁客此时徒极目，长洲孤月向谁明。</p><p></p><p>《春归终南山松龛旧隐》唐·李白<br>我来南山阳，事事不异昔。<br>却寻溪中水，还望岩下石。<br>蔷薇缘东窗，女萝绕北壁。<br>别来能几日，草木长数尺。<br>且复命酒樽，独酌陶永夕。</p><p></p><p>《登梅冈望金陵，赠族侄高座寺僧中孚》唐·李白<br>钟山抱金陵，霸气昔腾发。天开帝王居，海色照宫阙。<br>群峰如逐鹿，奔走相驰突。江水九道来，云端遥明没。<br>时迁大运去，龙虎势休歇。我来属天清，登览穷楚越。<br>吾宗挺禅伯，特秀鸾凤骨。众星罗青天，明者独有月。<br>冥居顺生理，草木不剪伐。烟窗引蔷薇，石壁老野蕨。<br>吴风谢安屐，白足傲履袜。几宿一下山，萧然忘干谒。<br>谈经演金偈，降鹤舞海雪。时闻天香来，了与世事绝。<br>佳游不可得，春风惜远别。赋诗留岩屏，千载庶不灭。</p><p></p><p>《赠别王山人归布山》唐·李白<br>王子析道论，微言破秋毫。还归布山隐，兴入天云高。<br>尔去安可迟，瑶草恐衰歇。我心亦怀归，屡梦松上月。<br>傲然遂独往，长啸开岩扉。林壑久已芜，石道生蔷薇。<br>愿言弄笙鹤，岁晚来相依。</p><p></p><p>《折荷有赠》唐·李白<br>涉江翫秋水，爱此红蕖鲜。攀荷弄其珠，荡漾不成圆。<br>佳人彩云里，欲赠隔远天。相思无因见，怅望凉风前。</p><p></p><p>《牡丹》唐·柳浑<br>近来无奈牡丹何，数十千钱买一窠。<br>今朝始得分明见，也共戎葵不校多。</p><p></p><p>《早梅》唐·张谓<br>一树寒梅白玉条，迥临村旁傍溪桥。<br>不知进水花先发，疑是经冬雪未销。</p><p></p><p>《赠赵使君美人》唐·张谓<br>红粉青蛾映楚云，桃花马上石榴裙。<br>罗敷独向东方去，漫学他家作使君。</p><p></p><p>《春兴戏题赠李侯》唐·岑参<br>黄雀始欲衔花来，君家种桃花未开。<br>长安二月眼看尽，寄报春风早为催。</p><p></p><p>《醉戏窦子美人》唐·岑参<br>朱唇一点桃花殷，宿妆娇羞偏髻鬟。<br>细看只似阳台女，醉着莫许归巫山。</p><p></p><p>《韦员外家花树歌》唐·岑参<br>今年花似去年好，去年人到今年老。<br>始知人老不如花，可惜落花君莫扫。<br>君家兄弟不可当，列卿御史尚书郎。<br>朝回花底恒会客，花扑玉缸春酒香。</p><p></p><p>《相和歌辞·长门怨》唐·岑参<br>君王嫌妾妒，闭妾在长门。舞袖垂新宠，愁眉结旧恩。<br>绿钱生履迹，红粉湿啼痕。羞被桃花笑，看春独不言。</p><p></p><p>《听邻家吹笙》唐·郎士元<br>凤吹声如隔彩霞，不知墙外是谁家。<br>重门深锁无寻处，疑有碧桃千树花。</p><p></p><p>《蔷薇》唐·储光羲<br>袅袅长数寻，青青不作林。<br>一茎独秀当庭心，数枝分作满庭阴。<br>春日迟迟欲将半，庭影离离正堪玩。<br>枝上莺娇不畏人，叶底蛾飞自相乱。<br>秦家女儿爱芳菲，画眉相伴采葳蕤。<br>高处红须欲就手，低边绿刺已牵衣。<br>蒲萄架上朝光满，杨柳园中暝鸟飞。<br>联袂踏歌从此去，风吹香气逐人归。</p><p></p><p>《江梅》唐·杜甫<br>梅蕊腊前破，梅花年后多。绝知春意好，最奈客愁何？<br>雪树元同色，江风亦自波。故园不可见，巫岫郁嵯峨。</p><p></p><p>《风雨看舟前落花绝句》唐·杜甫<br>江上人家桃树枝，春寒细雨出疏篱。<br>影遭碧水潜勾引，风妒红花却倒吹。</p><p></p><p>《绝句漫兴》唐·杜甫<br>二月春归风雨天，碧桃花下感流年。<br>残红尚有三千树，不及初开一朵鲜。<br>肠断春江欲尽头，杖立徐步立芳洲。<br>癫狂柳絮随风去，轻薄桃花逐水流。</p><p></p><p>《风雨看舟前落花，戏为新句》唐·杜甫<br>江上人家桃树枝，春寒细雨入疏篱。<br>影遭碧水潜勾引，风妒红花却倒吹。<br>吹花困懒旁舟楫，水光风力俱相怯。<br>赤僧轻薄遮入怀，珍重分明不来接。<br>湿久飞迟半欲高，萦沙惹草细于毛。<br>蜜蜂蝴喋生情性，偷眼晴蜓避百劳。</p><p></p><p>《南征》唐·杜甫<br>春岸桃花水，云帆枫树林。偷生长避地，适远更沾襟。<br>老病南征日，君恩北望心。百年歌自苦，未见有知音。</p><p></p><p>《江畔独步寻花七绝句》唐·杜甫<br>江上被花恼不彻，无处告诉只颠狂。<br>走觅南邻爱酒伴，经旬出饮独空床。<br>稠花乱蕊畏江滨，行步欹危实怕春。<br>诗酒尚堪驱使在，未须料理白头人。<br>江深竹静两三家，多事红花映白花。<br>报答春光知有处，应须美酒送生涯。<br>东望少城花满烟，百花高楼更可怜。<br>谁能载酒开金盏，唤取佳人舞绣筵。<br>黄师塔前江水东，春光懒困倚微风。<br>桃花一簇开无主，可爱深红爱浅红。<br>黄四娘家花满蹊，千朵万朵压枝低。<br>留连戏蝶时时舞，自在娇莺恰恰啼。<br>不是爱花即肯死，只恐花尽老相催。<br>繁枝容易纷纷落，嫩叶商量细细开。</p><p></p><p>《赤谷西崦人家》唐·杜甫<br>跻险不自喧，出郊已清目。溪回日气暖，径转山田熟。<br>鸟雀依茅茨，藩篱带松菊。如行武陵暮，欲问桃花宿。</p><p></p><p>《栀子》唐·杜甫<br>栀子比众木，人间诚未多。于身色有用，与道气相和。<br>红取风霜实，青看雨露柯。无情移得汝，贵在映江波。</p><p></p><p>《奉酬李都督表丈早春作》唐·杜甫<br>力疾坐清晓，来时悲早春。转添愁伴客，更觉老随人。<br>红入桃花嫩，青归柳叶新。望乡应未已，四海尚风尘。</p><p></p><p>《春水》唐·杜甫<br>三月桃花浪，江流复旧痕。朝来没沙尾，碧色动柴门。<br>接缕垂芳饵，连筒灌小园。已添无数鸟，争浴故相喧。</p><p></p><p>《曲江对酒》唐·杜甫<br>苑外江头坐不归，水精春殿转霏微。<br>桃花细逐杨花落，黄鸟时兼白鸟飞。<br>纵饮久判人共弃，懒朝真与世相违。<br>吏情更觉沧洲远，老大悲伤未拂衣。</p><p></p><p>《送路六侍御入朝》唐·杜甫<br>童稚情亲四十年，中间消息两茫然。<br>更为后会知何地，忽漫相逢是别筵。<br>不分桃花红胜锦，生憎柳絮白于绵。<br>剑南春色还无赖，触忤愁人到酒边。</p><p></p><p>《十二月一日》三首唐·杜甫<br>之三<br>即看燕子入山扉，岂有黄鹂历翠微。<br>短短桃花临水岸，轻轻柳絮点人衣。<br>春来准拟开怀久，老去亲知见面稀。<br>他日一杯难强进，重嗟筋力故山违。</p><p></p><p>《江雨有怀郑典设》唐·杜甫<br>春雨暗暗塞峡中，早晚来自楚王宫。<br>乱波分披已打岸，弱云狼藉不禁风。<br>宠光蕙叶与多碧，点注桃花舒小红。<br>谷口子真正忆汝，岸高瀼滑限西东。</p><p></p><p>《云安九日·郑十八携酒陪诸公宴》唐·杜甫<br>寒花开已尽，菊蕊独盈枝。旧摘人频异，轻香酒暂随。<br>地偏初衣夹，山拥更登危。万国皆戎马，酣歌泪欲垂。</p><p></p><p>《菊花》唐·杜甫<br>黄四娘家花满蹊，千朵万朵压枝低。<br>留连戏蝶时时舞，自在娇莺恰恰啼。<br>秋丛绕舍似陶家，遍绕篱边日渐斜。<br>不是花中偏爱菊，此花开尽更无花。</p><p></p><p>《栀子》唐·杜甫<br>栀子比众木，人间诚未多。于身色有用，与道气伤和。<br>红取风霜实，青看雨露柯。无情移得汝，贵在映江波。</p><p></p><p>《栀子》唐·杜甫<br>柴门杂树向千株，丹橘黄甘此地无。<br>江上今朝寒雨歇，篱中秀色画屏纡。<br>桃蹊李径年虽故，栀子红椒艳复殊。<br>锁石藤稍元自落，倚天松骨见来枯。<br>林香出实垂将尽，叶蒂辞枝不重苏。<br>爱日恩光蒙借贷，清霜杀气得忧虞。<br>衰颜更觅藜床坐，缓步仍须竹杖扶。<br>散骑未知云阁处，啼猿僻在楚山隅。</p><p></p><p>《清明日宴梅道士房》唐·孟浩然<br>林卧愁春尽，开轩览物华。忽逢青鸟使，邀入赤松家。<br>丹灶初开火，仙桃正发花。童颜若可驻，何惜醉流霞！</p><p></p><p>《秋朝木芙蓉》唐·李嘉祐<br>水面芙蓉秋已衰，繁条到是着花时。<br>平明露滴垂红脸，似有朝愁暮落悲。</p><p></p><p>《梨花》唐·钱起<br>艳静如笼月，香寒未逐风。<br>桃花徒照地，终被笑妖红。</p><p></p><p>《蓝田溪杂咏》二十二首唐·钱起<br>石井<br>片霞照仙井，泉底桃花红。<br>那知幽石下，不与武陵通。</p><p></p><p>《故王维右丞堂前芍药花开，凄然感怀》唐·钱起<br>芍药花开出旧栏，春衫掩泪再来看。<br>主人不再花长在，更胜青松守岁寒。</p><p></p><p>《白牡丹》唐·裴士淹<br>长安年少惜春残，争认慈恩紫牡丹。<br>别有玉盘乘露冷，无人起就月中看。</p><p></p><p>《兰溪棹歌》唐·戴叔伦<br>凉月如眉挂柳湾，越中山色镜中看。<br>兰溪三日桃花雨，半夜鲤鱼来上滩。</p><p></p><p>《蕲州行营作》唐·戴叔伦<br>蕲水城西向北看，桃花落尽柳花残。<br>朱旗半卷山川小，白马连嘶草树寒。</p><p></p><p>《裴给事宅白牡丹》唐·卢纶<br>长安豪贵惜春残，争翫街西紫牡丹。<br>别有玉盘承露冷，无人起就月中看。</p><p></p><p>《奉和李舍人昆季咏玫瑰花寄赠徐郎中》唐·卢纶<br>蝶散摇轻露，莺衔入夕阳。<br>雨朝胜濯锦，风夜剧焚香。<br>丽日千层艳，孤霞一片光。</p><p></p><p>《宿荐福寺东池有怀故园，因寄元校书》唐·李端<br>暮雨风吹尽，东池一夜凉。伏流回弱荇，明月入垂杨。<br>石竹闲开碧，蔷薇暗吐黄。倚琴看鹤舞，摇扇引桐香。<br>旧笋方辞箨，新莲未满房。林幽花晚发，地远草先长。<br>抚枕愁华鬓，凭栏想故乡。露余清汉直，云卷白榆行。<br>惊鹊仍依树，游鱼不过梁。系舟偏忆戴，炊黍愿期张。<br>末路还思借，前恩讵敢忘。从来叔夜懒，非是接舆狂。<br>众病婴公干，群忧集孝璋。惭将多误曲，今日献周郎。</p><p></p><p>《送王少府归杭州》唐·韩翃<br>归舟一路转青苹，更欲随潮向富春。<br>吴郡陆机称地主，钱塘苏小是乡亲。<br>葛花满把能消酒，栀子同心好赠人。<br>早晚重过鱼浦宿，遥怜佳句箧中新。</p><p></p><p>《复偶见》唐·韩翃<br>桃花脸薄难藏泪，柳叶眉长易觉愁。<br>密迹未成当面笑，几回抬眼又低头。</p><p></p><p>《送张渚赴越州》唐·韩翃<br>白面谁家郎，青骊照地光。桃花开绶色，苏合借衣香。<br>暮雪连峰近，春江海市长。风流似张绪，别后见垂杨。</p><p></p><p>《桃花溪》唐·张旭<br>隐隐飞桥隔野烟，石几西畔问渔船。<br>桃花尽日随流水，洞在清溪何处边？</p><p></p><p>《渭城少年行》唐·崔颢<br>洛阳三月梨花飞，秦地行人春忆归。<br>扬鞭走马城南陌，朝逢驿使秦川客。<br>驿使前日发章台，传道长安春早来。<br>棠梨宫中燕初至，葡萄馆里花正开。<br>念此使人归更早，三月便达长安道。<br>长安道上春可怜，摇风荡日曲江边。</p><p></p><p>《看花》唐·孟郊<br>家家有芍药，不妨至温柔。温柔一同女，红笑笑不休。<br>月娥双双下，楚艳枝枝浮。洞里逢仙人，绰约青宵游。<br>芍药谁为婿，人人不敢来。唯应待诗老，日日慇勤开。<br>玉立无气力，春凝且裴徊。将何谢青春，痛饮一百杯。<br>芍药吹欲尽，无奈晓风何。余花欲谁待，唯待谏郎过。<br>谏郎不事俗，黄金买高歌。高歌夜更清，花意晚更多。<br>饮之不见底，醉倒深红波。红波荡谏心，谏心终无它。<br>独游终难醉，挈榼徒经过。问花不解语，劝得酒无多。<br>三年此村落，春色入心悲。料得一孀妇，经时独泪垂。</p><p></p><p>《和蔷薇花歌》唐·孟郊<br>仙机札札织凤凰，花开七十有二行。<br>天霞落地攒红光，风枝袅袅时一飏，飞散葩馥绕空王。<br>忽惊锦浪洗新色，又似宫娃逞妆饰。<br>终当一使移花根，还比蒲桃天上植。</p><p></p><p>《溧阳唐兴寺观蔷薇花，同诸公饯陈明府》唐·孟郊<br>忽惊红琉璃，千艳万艳开。佛火不烧物，净香空徘徊。<br>花下印文字，林间咏觞杯。群官饯宰官，此地车马来。</p><p></p><p>《邀人赏蔷薇》唐·孟郊<br>蜀色庶可比，楚丛亦应无。醉红不自力，狂艳如索扶。<br>丽蕊惜未扫，宛枝长更纡。何人是花侯，诗老强相呼。</p><p></p><p>《乐府》三首唐·孟郊<br>其一<br>莲子不可得，荷花生水中。犹胜道傍柳，无事荡春风。<br>其二<br>渌萍与荷叶，同此一水中。风吹荷叶在，渌萍西复东。<br>其三<br>莲花未开时，苦心终日卷。春水徒荡漾，荷花未开展。</p><p></p><p>《寻花》唐·刘言史<br>游春未足春将度，访紫寻红少在家。<br>借问流莺与飞蝶，更知何处有幽花。</p><p></p><p>《惜花》唐·刘言史<br>年少共怜含露色，老人偏惜委尘红。<br>如何遂得心中事，每要花时不厌风。</p><p></p><p>《山寺看海榴花》唐·刘言史<br>琉璃地上绀宫前，发翠凝红已十年。<br>夜久月明人去尽，火光霞焰递相燃。</p><p></p><p>《山寺看樱桃花题僧壁》唐·刘言史<br>楚寺春风腊尽时，含桃先坼一千枝。<br>老僧不语傍边坐，花发人来总不知。</p><p></p><p>《秋朝木芙蓉》唐·李嘉祐<br>水面芙蓉秋已衰，繁条到是着花时。<br>平明露滴垂红脸，似有朝愁暮落悲。</p><p></p><p>《梅花》唐·蒋维翰<br>白玉堂前一树梅，今朝忽见数花开。<br>几家门户重重闭，春色如何入得来？</p><p></p><p>《同张侍御咏兴宁寺经藏院海石榴花》唐·皇甫冉<br>嫩叶生初茂，残花少更鲜。<br>结根龙藏侧，故欲并青莲。</p><p></p><p>《病中对石竹花》唐·皇甫冉<br>散点空阶下，闲凝细雨中。<br>那能久相伴，嗟尔𣨼秋风。</p><p></p><p>《初识梅花》唐·卢撰<br>江北不如南地暖，江南好断北人肠。<br>胭脂桃颊梨花粉，共作寒梅一面妆。</p><p></p><p>《看浑中丞山桃花，初有他客不通，晚方得入，因有戏赠》唐·吕温<br>朝来驻马香街里，风度遥闻语笑声。<br>无事闭门教日晚，山桃落尽不胜情。</p><p></p><p>《江上梅》唐·王适<br>忽见寒梅树，花开汉水滨。不知春色早，疑是弄珠人。</p><p></p><p>《古苑杏花》唐·张籍<br>废苑杏花在，行人愁到时。独开新堑底，半露旧烧枝。<br>晚色连荒辙，低阴覆折碑。茫茫古陵下，春尽又谁知。</p><p></p><p>《和裴仆射看樱桃花》唐·张籍<br>昨日南园新雨后，樱桃花发旧枝柯。<br>天明不待人同看，绕树重重履迹多。</p><p></p><p>《病中酬元宗简》唐·张籍<br>东风渐暖满城春，独占幽居养病身。<br>莫说樱桃花已发，今年不作看花人。</p><p></p><p>《时平后春日思归》唐·刘长卿<br>一尉何曾及布衣，时平却忆卧柴扉。<br>故园柳色催南客，春水桃花待北归。</p><p></p><p>《过桃花夫人庙》(即息夫人)唐·刘长卿<br>寂寞应千岁，桃花想一枝。路人看古木，江月向空祠。<br>云雨飞何处，山川是旧时。独怜春草色，犹似忆佳期。</p><p></p><p>《杂咏八首，上礼部李侍郎》唐·刘长卿<br>晚桃<br>四月深涧底，桃花方欲然。宁知地势下，遂使春风偏。<br>此意颇堪惜，无言谁为传。过时君未赏，空媚幽林前。</p><p></p><p>《慈恩寺南池秋荷咏》唐·韦应物<br>对殿含凉气，裁规覆清沼。衰红受露多，余馥依人少。<br>萧萧远尘迹，飒飒凌秋晓。节谢客来稀，回塘方独绕。</p><p></p><p>《题龙池山人》唐·施肩吾<br>主人家在龙池侧，水中有鱼不敢食。<br>终朝采药供仙厨，却笑桃花少颜色。</p><p></p><p>《临水亭》唐·施肩吾<br>只怪素亭黏黛色，溪烟为我染莓苔。<br>欲知源上春风起，看取桃花逐水来。</p><p></p><p>《山中玩白鹿》唐·施肩吾<br>绕洞寻花日易销，人间无路得相招。<br>呦呦白鹿毛如雪，踏我桃花过石桥。</p><p></p><p>《同张炼师溪行》唐·施肩吾<br>青溪道士紫霞巾，洞里仙家旧是邻。<br>每见桃花逐流水，无回不忆武陵人。</p><p></p><p>《佳人览镜》唐·施肩吾<br>每坐台前见玉容，今朝不与昨朝同。<br>良人一夜出门宿，减却桃花一半红。</p><p></p><p>《山石榴花》唐·施肩吾<br>深色胭脂碎剪红，巧能攒合是天公。<br>莫言无物堪相比，妖艳西施春驿中。</p><p></p><p>《戏题牡丹》唐·韩愈<br>幸自同开俱隐约，何须相依斗轻盈。<br>陵晨并作新妆面，对客偏含不语情。<br>双燕无机还拂掠，游蜂多思正经营。<br>长年是事皆抛尽，今日栏边暂眼明。</p><p></p><p>《芍药》唐·韩愈<br>浩态狂香昔未逢，红灯烁烁绿盘笼。<br>觉来独对情惊恐，身在仙宫第几重。</p><p></p><p>《杏花》唐·韩愈<br>居邻北郭古寺空，杏花两株能白红。<br>曲江满园不可到，看此宁避雨与风。<br>二年流窜出岭外，所见草木多异同。<br>冬寒不严地恒泄，阳气发乱无全功。<br>浮花浪蕊镇长有，才开还落瘴雾中。<br>山榴踯躅少意思，照耀黄紫徒为丛。<br>鹧鸪钩辀猿叫歇，杳杳深谷攒青枫。<br>岂如此树一来玩，若在京国情何穷。<br>今旦胡为忽惆怅，万片飘泊随西东。<br>明年更发应更好，道人莫忘邻家翁。</p><p></p><p>《贺张十八秘书得裴司空马》(或作酬张秘书因骑马赠诗)唐·韩愈<br>司空远寄养初成，毛色桃花眼镜明。<br>落日已曾交辔语，春风还拟并鞍行。<br>长令奴仆知饥渴，须着贤良待性情。<br>旦夕公归伸拜谢，免劳骑去逐双旌。</p><p></p><p>《题百叶桃花》唐·韩愈<br>百叶双桃晚更红，窥窗映竹见珍珑。<br>应知吏侍归天上，故伴仙郎宿禁中。</p><p></p><p>《榴花》唐·韩愈<br>五月榴花照眼明，枝间时见子初成。<br>可怜此地无车马，颠倒苍苔落绛英。</p><p></p><p>《木芙蓉》唐·韩愈<br>新开寒露丛，远比水间红。艶色宁相妬，嘉名偶自同。<br>采江官渡晚，搴木古祠空。须得勤来看，无令便逐风。</p><p></p><p>《猗兰操》唐·韩愈<br>兰之猗猗，扬扬其香。不采而佩，于兰何伤。<br>今天之旋，其曷为然。我行四方，以日以年。<br>雪霜贸贸，荠麦之茂。子如不伤，我不尔觐。<br>荠麦之茂，荠麦之有。君子之伤，君子之守。</p><p></p><p>《海棠》唐·李绅<br>海边佳树生奇彩，知是仙山取得栽。<br>琼蕊籍中闻阆苑，紫芝图上见蓬莱。<br>浅深芳萼通宵换，委积红英报晓开。<br>寄语春园百花道，莫争颜色泛金杯。</p><p></p><p>《新楼诗》二十首<br>其十五</p><p>《城上蔷薇》<br>蔷薇繁艳满城阴，烂熳开红次第深。<br>新蕊度香翻宿蝶，密房飘影戏晨禽。<br>窦闺织妇惭诗句，南国佳人怨锦衾。<br>风月寂寥思往事，暮春空赋白头吟。</p><p></p><p>《牡丹种曲》唐·李贺<br>莲枝未长秦蘅老，走马驮金属春草。<br>水灌香泥却月盆，一夜绿房迎白晓。<br>美人醉语园中烟，晚花已散蝶又阑。<br>梁一老去罗衣在，拂袖风吹蜀国弦。<br>归霞帔拖蜀帐昏，嫣红落粉罢承恩。<br>檀郎谢女眠何处？楼台月明燕夜语。</p><p></p><p>《送沈亚之歌并序》唐·李贺<br>吴兴才人怨春风，桃花满陌千里红。<br>紫丝竹断骢马小，家住钱塘东复东。<br>白藤交穿织书笈，短策齐裁如梵夹。<br>雄光宝矿献春卿，烟底蓦波乘一叶。<br>春卿拾材白日下，掷置黄金解龙马。<br>携笈归江重入门，劳劳谁是怜君者。<br>吾闻壮夫重心骨，古人三走无摧捽。<br>请君待旦事长鞭，他日还辕及秋律。</p><p></p><p>《浩歌》唐·李贺<br>南风吹山作平地，帝遣天吴移海水。<br>王母桃花千遍红，彭祖巫咸几回死？<br>青毛骢马参差钱，娇春杨柳含细烟。<br>筝人劝我金屈卮，神血未凝身问谁？<br>不需浪饮丁都护，世上英雄本无主。<br>买丝绣作平原君，有酒惟浇赵州土。<br>漏催水咽玉蟾蜍，卫娘发薄不胜梳。<br>看见秋眉换新绿，二十男儿那刺促。</p><p></p><p>《题赵生壁》唐·李贺<br>大妇然竹根，中妇舂玉屑。冬暖拾松枝，日烟生蒙灭。<br>木藓青桐老，石井水声发。曝背卧东亭，桃花满肌骨。</p><p></p><p>《千叶桃花》唐·杨凭<br>千叶桃花胜百花，孤荣春晚驻年华。<br>若教避俗秦人见，知向河源旧侣夸。</p><p></p><p>《海榴》唐·杨凭<br>海榴殷色透帘栊，看盛看衰意欲同。<br>若许三英随五马，便将浓艳斗繁红。</p><p></p><p>《咏牡丹未开者》唐·韩琮<br>残花何处藏，尽在牡丹房。嫩蕊包金粉，重葩结绣囊。<br>云凝巫峡梦，帘闭景阳妆。应恨年华促，迟迟待日长。</p><p></p><p>《牡丹》唐·韩琮<br>桃时杏日不争浓，叶帐阴成始放红。<br>晓艳远分金掌露，暮香深惹玉堂风。<br>名移兰杜千年后，贵擅笙歌百醉中。<br>如梦如仙忽零落，暮霞何处绿屏空。</p><p></p><p>《寻桃花岭潘三姑台》唐·顾况<br>桃花岭上觉天低，人上青山马隔溪。<br>行到三姑学仙处，还如刘阮二郎迷。</p><p></p><p>《崦里桃花》唐·顾况<br>崦里桃花逢女冠，林间杏叶落仙坛。<br>老人方授上清箓，夜听步虚山月寒。</p><p></p><p>《桃花曲》唐·顾况<br>魏帝宫人舞凤楼，隋家天子泛龙舟。<br>君王夜醉春眠晏，不觉桃花逐水流。</p><p></p><p>《咏双开莲花》唐·刘商<br>菡萏新花晓并开，浓妆美笑面相隈。<br>西方采画迦陵鸟，早晚双飞池上来。</p><p></p><p>《代人村中悼亡》二首唐·刘商<br>其二<br>虚室无人乳燕飞，苍苔满地履痕稀。<br>庭前唯有蔷薇在，花似残妆叶似衣。</p><p></p><p>《题水洞》二首唐·刘商<br>其一<br>桃花流出武陵洞，梦想仙家云树春。<br>今看水入洞中去，却是桃花源里人。</p><p></p><p>《题黄陂夫人祠》唐·刘商<br>苍山云雨逐明神，唯有香名万岁春。<br>东风三月黄陂水，只见桃花不见人。</p><p></p><p>《早梅》唐·戎昱<br>一树寒梅白玉条，迥临村路傍溪桥。<br>应缘近水花先发，疑是经春雪未销。</p><p></p><p>《题槿花》唐·戎昱<br>自用金钱买槿栽，二年方始得花开。<br>鲜红未许佳人见，蝴蝶争知早到来。</p><p></p><p>《红槿花》唐·戎昱<br>花是深红叶曲尘，不将桃李共争春。<br>今日惊秋自怜客，折来持赠少年人。</p><p></p><p>《西明寺合欢牡丹》唐·顾非熊<br>绿茎同本两花连，似证分身色相圆。<br>黄药斗香欺瑞麦，檀葩并秀掩嘉莲。<br>奏开祥瑞来天使，折去芳枝到御筵。<br>想得六宫人尽爱，几多纤指递相传。</p><p></p><p>《牡丹》(一作咏牡丹赠从兄正封)唐·李益<br>紫艳丛开未到家，却教游客赏繁华。<br>始知年少求名处，满眼空中别有花。</p><p></p><p>《道州春游欧阳家林亭》唐·吕温<br>道州城北欧阳家，去郭一里占烟霞。<br>主人虽朴甚有思，解留满地红桃花。<br>桃花成泥不须扫，明朝更访桃源老。<br>政成兴足告即归，门前便是家山道。</p><p></p><p>《太子刘舍人邀看花》唐·陆畅<br>年少风流七品官，朱衣白马冶游盘。<br>负心不报春光主，几处偷看红牡丹。</p><p></p><p>《和李中丞慈恩寺清上人院牡丹花歌》唐·权德舆<br>澹荡韶光三月中，牡丹偏自占春风。<br>时过宝地寻香径，已见新花出故丛。<br>曲水亭西杏园北，浓芳深院红霞色。<br>擢秀全胜珠树林，结根幸在青莲域。<br>艳蕊鲜房次第开，含烟洗露照苍苔。<br>庞眉倚杖禅僧起，轻翅萦枝舞蝶来。<br>独坐南台时共美，闲行古刹情何已。<br>花间一曲奏阳春，应为芬芳比君子。</p><p></p><p>《牡丹》唐·薛涛<br>去春零落暮春时，泪湿红笺怨别离。<br>常恐便同巫峡散，因何重有武陵期？<br>传情每向馨香得，不语还应彼此知。<br>只欲栏边安枕席，夜深闲共说相思。</p><p></p><p>《牡丹》唐·张又新<br>牡丹一朵值千金，将谓从来色最深。<br>今日满栏开似雪，一生辜负看花心。</p><p></p><p>《早梅》唐·柳宗元<br>早梅发高树，回映楚天碧。朔风飘夜香，繁霜滋晓白。<br>欲为万里赠，杳杳山水隔。寒英坐销落，何用慰远客。</p><p></p><p>《新植海石榴》唐·柳宗元<br>弱植不盈尺，远意驻蓬瀛。月寒空阶曙，幽梦彩云生。<br>粪壤擢珠树，莓苔插琼英。芳根閟颜色，徂岁为谁荣。</p><p></p><p>《始见白发题所植海石榴》唐·柳宗元<br>几年封植爱芳丛，韵艳朱颜竟不同。<br>从此休论上春事，看成古木对衰翁。</p><p></p><p>《湘岸移木芙蓉植龙兴精舍》唐·柳宗元<br>有美不自蔽，安能守孤根。盈盈湘西岸，秋至风露繁。<br>丽影别寒水，秾芳委前轩。芰荷谅难杂，反此生高原。</p><p></p><p>《巽公院芙蓉亭》唐·柳宗元<br>新亭俯朱槛，嘉木开芙蓉。清香晨风远，缛彩寒露浓。<br>潇洒出人世，低昂多异容。尝闻色空喻，造物谁为工。<br>流连秋月晏，迢递来山钟。</p><p></p><p>《戏题阶前芍药》唐·柳宗元<br>凡卉与时谢，妍华丽兹晨。<br>欹红醉浓露，窈窕留余春。<br>孤赏白日暮，暄风动摇频。<br>夜窗蔼芳气，幽卧知相亲。<br>愿致溱洧赠，悠悠南国人。</p><p></p><p>《闻王仲周所居牡丹花发，因戏赠》唐·武元衡<br>闻说庭花发暮春，长安才子看须频。<br>花开花落无人见，借问何人是主人？</p><p></p><p>《唐昌观玉蕊花》唐·武元衡<br>琪树芊芊玉蕊新，洞宫长闭彩霞春。<br>日暮落英铺地雪，献花应过九天人。</p><p></p><p>《玩槿花》唐·羊士谔<br>何乃诗人兴，妍词属舜华。风流感异代，窈窕比同车。<br>凝艳垂清露，惊秋隔绛纱。蝉鸣复虫思，惆怅竹阴斜。</p><p></p><p>《南池荷花》唐·羊士谔<br>蝉噪城沟水，芙蓉忽已繁。红花迷越艳，芳意过湘沅。<br>湛露宜清暑，披香正满轩。朝朝只自赏，秾李亦何言。</p><p></p><p>《红芍药》唐·元稹<br>芍药绽红绡，巴篱织青琐。繁丝蹙金蕊，高焰当炉火。<br>翦刻彤云片，开张赤霞裹。烟轻琉璃叶，风亚珊瑚朵。<br>受露色低迷，向人娇婀娜。酡颜醉后泣，小女妆成坐。<br>艳艳锦不如，夭夭桃未可。晴霞畏欲散，晚日愁将堕。<br>结植本为谁，赏心期在我。采之谅多思，幽赠何由果。</p><p></p><p>《忆杨十二》唐·元稹<br>去时芍药才堪赠，看却残花已度春。<br>只为情深偏怆别，等闲相见莫相亲。</p><p></p><p>《菊花》唐·元稹<br>秋丛绕舍似陶家，遍绕篱边日渐斜。<br>不是花中偏爱菊，此花开尽更无花。</p><p></p><p>《桃花》唐·元稹<br>桃花浅深处，似匀深浅妆。<br>春风助肠断，吹落白衣裳。</p><p></p><p>《杏花》唐·元稹<br>常年出入右银台，每怪春光例早回。<br>惭愧杏园行在景，同州园里也先开。</p><p></p><p>《独醉》唐·元稹<br>一树芳菲也当春，漫随车马拥行尘。<br>桃花解笑莺能语，自醉自眠那藉人。</p><p></p><p>《折枝花赠行》唐·元稹<br>樱桃花下送君时，一寸春心逐折枝。<br>别后相思最多处，千株万片绕林垂。</p><p></p><p>《西归绝句》十二首唐·元稹<br>其二<br>五年江上损容颜，今日春风到武关。<br>两纸京书临水读，小桃花树满商山。</p><p></p><p>《西明寺牡丹》唐·元稹<br>花向琉璃地上生，光风炫转紫云英。<br>自从天女盘中见，直至今朝眼更明。</p><p></p><p>《与杨十二李三早入永寿寺看牡丹》唐·元稹<br>晓入白莲宫，琉璃花界净。<br>开敷多喻草，凌乱被幽径。<br>压砌锦地铺，当霞日轮映。<br>蝶舞香暂飘，蜂牵蕊难正。<br>笼处彩云合，露湛红珠莹。<br>结叶影自交，摇风光不定。<br>繁华有时节，安得保全胜。<br>色见尽浮荣，希君了真性。</p><p></p><p>《赠李十二牡丹花片，因以饯行》唐·元稹<br>莺涩余声絮堕风，牡丹花尽叶成丛。<br>可怜颜色经年别，收取朱栏一片红。</p><p></p><p>《牡丹》二首唐·元稹<br>其一<br>簇蕊风频坏，裁红雨更新。<br>眼看吹落地，便别一年春。<br>其二<br>繁绿阴全合，衰红展渐难。<br>风光一抬举，犹得暂时看。</p><p></p><p>《酬胡三凭人问牡丹》唐·元稹<br>窃见胡三问牡丹，为言依旧满西栏。<br>花时何处偏相忆，寥落衰红雨后看。</p><p></p><p>《刘阮妻》二首唐·元稹<br>其一<br>仙洞千年一度闲，等闲偷入又偷回。<br>桃花飞尽东风起，何处消沉去不来。<br>其二<br>芙蓉脂肉绿云鬟，罨画楼台青黛山。<br>千树桃花万年药，不知何事忆人间。</p><p></p><p>《襄阳为卢窦纪事》(一作马戴诗襄阳席上呈于司空)唐·元稹<br>其三<br>莺声撩乱曙灯残，暗觅金钗动晓寒。<br>犹带春酲懒相送，樱桃花下隔帘看。</p><p></p><p>《寒食夜》唐·元稹<br>红染桃花雪压梨，玲珑鸡子斗赢时。<br>今年不是明寒食，暗地秋千别有期。</p><p></p><p>《樱桃花》唐·元稹<br>樱桃花，一枝两枝千万朵。<br>花砖曾立摘花人，窣破罗裙红似火。</p><p></p><p>《赋得春雪映早梅》唐·元稹<br>飞舞先春雪，因依上番梅。一枝方渐秀，六出已同开。</p><p></p><p>《高荷》唐·元稹<br>种藕百余根，高荷才四叶。飐闪碧云扇，团圆青玉叠。<br>亭亭自抬举，鼎鼎难藏厌。不学着水荃，一生长怗怗。</p><p></p><p>《春别》唐·元稹<br>幽芳本未阑，君去蕙花残。河汉秋期远，关山世路难。<br>云屏留粉絮，风幌引香兰。肠断回文锦，春深独自看。</p><p></p><p>《酬严给事》(闻唐昌观玉蘂花下有游仙)唐·元稹<br>弄玉潜过玉树时，不教青鸟出花枝。<br>的应未有诸人觉，只是严郎不得知。</p><p></p><p>《感芍药花寄正一上人》唐·白居易<br>今日阶前红芍药，几花欲老几花新。<br>开时不解比色相，落后始知如幻身。<br>空门此去几多地，欲把残花问上人。</p><p></p><p>《阶下莲》唐·白居易<br>叶展影翻当砌月，花开香散入帘风。<br>不如种在天池上，犹胜生于野水中。</p><p></p><p>《新栽梅》唐·白居易<br>池边新栽七株梅，欲到花时点检来。<br>莫怕长洲桃李嫉，今年好为使君开。</p><p></p><p>《移山樱桃》唐·白居易<br>亦知官舍非吾宅，且㔉山樱满院栽。<br>上佐近来多五考，少应四度见花开。</p><p></p><p>《感樱桃花，因招饮客》唐·白居易<br>樱桃昨夜开如雪，鬓发今年白似霜。<br>渐觉花前成老丑，何曾酒后更颠狂。<br>谁能闻此来相劝，共泥春风醉一场。</p><p></p><p>《樱桃花下叹白发》唐·白居易<br>逐处花皆好，随年貌自衰。红樱满眼日，白发半头时。<br>倚树无言久，攀条欲放迟。临风两堪叹，如雪复如丝。</p><p></p><p>《寄题忠州小楼桃花》唐·白居易<br>再游巫峡知何日，总是秦人说向谁。<br>长忆小楼风月夜，红栏干上两三枝。</p><p></p><p>《大理寺桃花》唐·白居易<br>人间四月芳菲尽，山寺桃花始盛开。<br>长恨春归无觅处，不知转入此中来。</p><p></p><p>《晚桃花》唐·白居易<br>一要红桃桠拂池，竹遮松荫晚开时。<br>非因斜日无由见，不是闲人岂得知？<br>寒地生材遗较易，贫家养女嫁常迟。<br>春深欲落谁怜惜，白侍郎来折一枝。</p><p></p><p>《下邽庄南桃花》唐·白居易<br>村南无限桃花发，唯我多情独自来。<br>日暮风吹红满地，无人解惜为谁开。</p><p></p><p>《华阳观桃花时招李六拾遗饮》唐·白居易<br>华阳观里仙桃发，把酒看花心自知。<br>争忍开时不同醉，明朝后日即空枝。</p><p></p><p>《画木莲花图寄元郎中》唐·白居易<br>花房腻似红莲朵，艳色鲜如紫牡丹。<br>唯有诗人能解爱，丹青写出与君看。</p><p></p><p>《草词毕遇芍药初开》唐·白居易<br>罢草紫泥诏，起吟红药诗。词头封送后，花口拆开时。<br>坐对钩帘久，行观步履迟。两三丛烂熳，十二叶参差。<br>背日房微敛，当阶朵旋欹。钗葶抽碧股，粉蕊扑黄丝。<br>动荡情无限，低斜力不支。周回看未足，比谕语难为。<br>勾漏丹砂里，僬侥火焰旗。彤云剩根蒂，绛帻欠缨緌。<br>况有晴风度，仍兼宿露垂。疑香薰罨画，似泪着胭脂。<br>有意留连我，无言怨思谁。应愁明日落，如恨隔年期。<br>菡萏泥连萼，玫瑰刺绕枝。等量无胜者，唯眼与心知。</p><p></p><p>《游赵村杏花》唐·白居易<br>赵村红杏每年开，十五年来看几回？<br>七十三人难再到，今春来是别花来。</p><p></p><p>《裴常侍以题蔷薇架十八韵见示因广为三十韵以和之》唐·白居易<br>托质依高架，攒花对小堂。晚开春去后，独秀院中央。<br>霁景朱明早，芳时白昼长。浓因天与色，丽共日争光。<br>剪碧排千萼，研朱染万房。烟条涂石绿，粉蕊扑雌黄。<br>根动彤云涌，枝摇赤羽翔。九微灯炫转，七宝帐荧煌。<br>淑气薰行径，清阴接步廊。照梁迷藻棁，耀壁变雕墙。<br>烂若丛燃火，殷于叶得霜。胭脂含脸笑，苏合裛衣香。<br>浃洽濡晨露，玲珑漏夕阳。合罗排勘缬，醉晕浅深妆。<br>乍见疑回面，遥看误断肠。风朝舞飞燕，雨夜泣萧娘。<br>桃李惭无语，芝兰让不芳。山榴何细碎，石竹苦寻常。<br>蕙惨偎栏避，莲羞映浦藏。怯教蕉叶战，妒得柳花狂。<br>岂可轻嘲咏，应须痛比方。画屏风自展，绣伞盖谁张。<br>翠锦挑成字，丹砂印着行。猩猩凝血点，瑟瑟蹙金匡。<br>散乱萎红片，尖纤嫩紫芒。触僧飘毳褐，留妓冒罗裳。<br>寡和阳春曲，多情骑省郎。缘夸美颜色，引出好文章。<br>东顾辞仁里，西归入帝乡。假如君爱杀，留着莫移将。</p><p></p><p>《蔷薇正开春酒初熟，因招刘十九张大夫崔二十四同饮》唐·白居易<br>瓮头竹叶经春熟，阶底蔷薇入夏开。<br>似火浅深红压架，如饧气味绿粘台。<br>试将诗句相招去，倘有风情或可来。<br>明日早花应更好，心期同醉卯时杯。</p><p></p><p>《和王十八蔷薇涧花时，有怀萧侍御兼见赠》唐·白居易<br>霄汉风尘俱是系，蔷薇花委故山深。<br>怜君独向涧中立，一把红芳三处心。</p><p></p><p>《戏题卢秘书新移蔷薇》唐·白居易<br>风动翠条腰袅娜，露垂红萼泪阑干。<br>移他到此须为主，不别花人莫使看。</p><p></p><p>《戏题新栽蔷薇》(时尉盩厔)唐·白居易<br>移根易地莫憔悴，野外庭前一种春。<br>少府无妻春寂寞，花开将尔当夫人。</p><p></p><p>《蔷薇花一丛独死，不知其故，因有是篇》唐·白居易<br>柯条未尝损，根蕟不曾移。同类今齐茂，孤芳忽独萎。<br>仍怜委地日，正是带花时。碎碧初凋叶，焦红尚恋枝。<br>乾坤无厚薄，草木自荣衰。欲问因何事，春风亦不知。</p><p></p><p>《题孤山寺山石榴花》唐·白居易<br>山榴花似结红巾，容艶新妍占断春。<br>色相故关行道地，香尘拟触坐禅人。<br>瞿昙弟子君知否，恐是天魔女化身。</p><p></p><p>《题山石榴花》唐·白居易<br>一丛千朵压阑干，翦碎红绡却作团。<br>风袅舞腰香不尽，露销妆脸泪新干。<br>蔷薇带刺攀应懒，菡萏生泥玩亦难。<br>争及此花檐户下，任人采弄尽人看。</p><p></p><p>《喜山石榴开花》(去年自庐山移来)唐·白居易<br>忠州州里今日花，庐山山头去年树。<br>已怜根损斩新栽，还喜花开依旧数。<br>赤玉何人小琴轸，红缬谁家合罗袴？<br>但知烂漫恣情开，莫怕南宾桃李妒。</p><p></p><p>《戏问山石榴》<br>小树山榴近砌栽，半含红萼带花来。<br>争知司马伕人妬，移到庭前便不开。</p><p></p><p>《山石榴寄元九》唐·白居易<br>千房万叶一时新，嫩紫殷红鲜曲尘。<br>泪痕裛损臙脂脸，剪刀裁破红绡巾。<br>谪仙初堕愁在世，姹女新嫁娇泥春。<br>日射血珠将滴地，风翻燄火欲烧人。<br>闲折两枝持在手，细看不似人间有。<br>花中此物是西施，芙蓉芍药皆嫫母。<br>奇芳绝艶别者谁，通州迁客元拾遗。<br>拾遗初贬江陵去，去时正值青春暮。<br>商山秦岭愁杀人，山石榴花红夹路。<br>题诗报我何所云，若云色似石榴裙。<br>当时丛畔唯思我，今日栏前只忆君。<br>忆君不见坐销落，日西风起红纷纷。</p><p></p><p>《石榴树》唐·白居易<br>可怜颜色好阴凉，叶翦红笺花扑霜。<br>伞盖低垂金翡翠，熏笼乱搭绣衣裳。<br>春芽细炷千灯焰，夏蕊浓焚百和香。<br>见说上林无此树，只教桃柳占年芳。</p><p></p><p>《题王侍御池亭》唐·白居易<br>朱门深锁春池满，岸落蔷薇水浸莎。<br>毕竟林塘谁是主，主人来少客来多。</p><p></p><p>《咏菊》唐·白居易<br>一夜新霜着瓦轻，芭蕉新折败荷倾。<br>耐寒唯有东篱菊，金粟初开晓更清。</p><p></p><p>《重阳席上赋白菊》唐·白居易<br>满园花菊郁金黄，中有孤丛色似霜。<br>还似今朝歌酒席，白头翁入少年场。</p><p></p><p>《西明寺牡丹花·时忆元九》唐·白居易<br>前年题名处，今日看花来。一作芸香吏，三见牡丹开。<br>岂独花堪惜，方知老暗催。何况寻花伴，东都去未回。<br>讵知红芳侧，春尽思悠哉。</p><p></p><p>《重题西明寺牡丹，时元九在江陵》唐·白居易<br>往年君向东都去，曾叹花时君未回。<br>今年况作江陵别，惆怅花前又独来。<br>只愁离别长如此，不道明年花不开。</p><p></p><p>《自城东至以诗代书戏招李六拾遗崔二十六先辈》唐·白居易<br>青门走马趁心期，惆怅归来已校迟。<br>应过唐昌玉蕊后，犹当崇敬牡丹时。<br>暂游还忆崔先辈，欲醉先邀李拾遗。<br>尚残半月芸香俸，不作归粮作酒资。</p><p></p><p>《惜牡丹花》二首(一首翰林院北厅花下作，一首新昌窦给事宅南亭花下作)唐·白居易<br>其一<br>惆怅阶前红牡丹，晚来唯有两枝残。<br>明朝风起应吹尽，夜惜衰红把火看。<br>其二<br>寂寞萎红低向雨，离披破艳散随风。<br>晴明落地犹惆怅，何况飘零泥土中。</p><p></p><p>《移牡丹栽》唐·白居易<br>金钱买得牡丹栽，何处辞丛别主来。<br>红芳堪惜还堪恨，百处移将百处开。</p><p></p><p>《白牡丹和钱学士作》唐·白居易<br>城中看花客，旦暮走营营。素华人不顾，亦占牡丹名。<br>闭在深寺中，车马无来声。唯有钱学士，尽日绕丛行。<br>怜此皓然质，无人自芳馨。众嫌我独赏，移植在中庭。<br>留景夜不暝，迎光曙先明。对之心亦静，虚白相向生。<br>唐昌玉蕊花，攀玩众所争。折来比颜色，一种如瑶琼。<br>彼因稀见贵，此以多为轻。始知无正色，爱恶随人情。<br>岂惟花独尔，理与人事并。君看入时者，紫艳与红英。</p><p></p><p>《白牡丹》唐·白居易<br>白花冷澹无人爱，亦占芳名道牡丹。<br>应似东宫白赞善，被人还唤作朝官。</p><p></p><p>《牡丹芳》唐·白居易<br>仙人琪树白无色，王母桃花小不香。<br>宿露轻盈冷紫艳，朝阳照耀生红光。<br>红紫二色间深浅，向背万态随低昂。<br>映叶多情隐羞面，卧丛无力含醉妆。</p><p></p><p>《牡丹芳》(美天子忧农也)唐·白居易<br>牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。<br>照地初开锦绣段，当风不结兰麝囊。仙人琪树白无色，王母桃花小不香。<br>宿露轻盈泛紫艳，朝阳照耀生红光。红紫十色间深浅，向背万态随低昂。<br>映叶多情隐羞面，臣丛无力含醉妆。低娇笑容疑掩口，凝思怨人如断肠。<br>浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。<br>遂使王公与卿士，游花冠盖日相望。庳车软舆贵公主，香衫细马豪家郎。<br>卫公宅静闭东院，西明寺深开北廊。戏蝶双舞看人久，残莺一声春日长。<br>共悉日照芳难驻，仍张帷幕垂阴凉。花开花落二十日，一城之人皆若狂。<br>三代以还文胜质，人心重华不重实。重华直至牡丹芳，其来有渐非今日。<br>元和天子忧农桑，恤下动天天降祥。去年嘉禾生九穗，田中寂寞无人至。<br>今年瑞麦分两岐，君心独喜无人知。无人知，可叹息。<br>少我愿暂求造化力，减却牡丹妖艳色。少卿干爱花心，同似事君忧稼穑。</p><p></p><p>《牡丹》唐·白居易<br>绝代只西子，众芳惟牡丹。月中虚有桂，天上漫夸兰。<br>夜濯金波满，朝倾玉露残。性应轻菡萏，根本是琅玕。<br>夺目霞千片，凌风绮一端。稍宜经宿雨，偏觉耐春寒。<br>见说开元岁，初令植御栏。贵妃娇欲比，待女妒羞看。<br>巧类鸳机织，光攒麝月团。暂移公子第，还种杏花坛。<br>豪士倾囊买，贫儒假乘观。叶藏梧际凤，枝动镜中鸾。<br>似笑宾初至，如愁洒欲阑。诗人忘芍药，释子愧梅檀。<br>酷烈宜名寿，姿容想姓潘。素光翻鹭羽，丹艳赩鸡冠。</p><p></p><p>《微之宅残牡丹》唐·白居易<br>残红零落无人赏，雨打风摧花不全。<br>诸处见时犹怅望，况当元九小亭前。</p><p></p><p>《看浑家牡丹花，戏赠李二十》唐·白居易<br>香胜烧兰红胜霞，城中最数令公家。<br>人人散后君须看，归到江南无此花。</p><p></p><p>《秋题牡丹丛晚丛》唐·白居易<br>白露夕，衰叶凉风朝。红艳久已歇，碧芳今亦销。<br>幽人坐相对，心事共萧条。</p><p></p><p>《秦中吟》唐·白居易<br>之十(买花)<br>帝城春欲暮，喧喧车马度。共道牡丹时，相随买花去。<br>贵贱无常价，酬值看花数。灼灼百朵红，戋戋五束素。<br>上张幄幕庇，旁织笆篱护。水洒复泥封，移来色如故。<br>家家习为俗，人人迷不悟。有一田舍翁，偶来买花处。<br>低头独长叹，此叹无人喻。一丛深色花，十户中人赋！</p><p></p><p>《衰荷》唐·白居易<br>白露凋花花不残，凉风吹叶叶初干。<br>无人解爱萧条境，更绕衰丛一匝看。</p><p></p><p>《紫薇花》唐·白居易<br>丝纶阁下文书静，钟鼓楼中刻漏长。<br>独坐黄昏谁是伴，紫薇花对紫微郎。</p><p></p><p>《见紫薇花忆微之》唐·白居易<br>一丛暗淡将何比，浅碧笼裙衬紫巾。<br>除却微之见应爱，人间少有别花人。</p><p></p><p>《对晚开夜合花赠皇甫郎中》唐·白居易<br>移晚校一月，花迟过半年。红开杪秋日，翠合欲昬天。<br>白露滴未死，凉风吹更鲜。后时谁肯顾，唯我与君怜。</p><p></p><p>《紫阳花》唐·白居易<br>何年植向仙坛上，早晚移栽到梵家。<br>虽在人间人不识，与君名作紫阳花。</p><p></p><p>《桃花》唐·白敏中<br>千朵秾芳倚树斜，一枝枝缀乱云霞。<br>凭君莫厌临风看，占断春光是此花。</p><p></p><p>《题茅山仙台药院》唐·刘言史<br>扰扰浮生外，华阳一洞春。<br>道书金字小，仙圃玉苗新。<br>芝草迎飞燕，桃花笑俗人。<br>楼台争耸汉，鸡犬亦嫌秦。<br>愿得青芽散，长年驻此身。</p><p></p><p>《牡丹赋》唐·舒元舆<br>古人言花者，牡丹未尝与焉。盖遁乎深山，自幽而芳。不为贵重所知，花则何遇焉？<br>天后之乡，西河也，精舍下有牡丹，其花特异，天后叹上苑之有阙，因命移植焉。<br>由此，京国牡丹日月渐盛。<br>今则自禁闼送洎官署，外延士庶之家，弥漫如四渎之流，不知其止息之地。<br>每暮春之月，遨游之士如狂焉。亦上国繁华之一事也。<br>近代文士为歌诗以咏其形容，未有能赋之者。<br>余独赋之，以极其美。曰：圆玄瑞精，有星而景，有云而卿。其光下垂，遇物流形。<br>草木得之，发为红英。英之甚红，钟乎牡丹。拔类迈伦，国香欺兰。<br>我研物情，次第而观。暮春气极，绿苞如珠。清露宵偃，韶光晓驱。<br>动荡支节，如解凝结，百脉融畅，气不可遏。兀然盛怒，如将愤泄。<br>淑日披开，照耀酷烈。美肤腻体，万状皆绝。赤者如日，白者如月。<br>淡者如赭，殷者如血。向者如迎，背者如诀。忻者如语，含者如咽。<br>俯者如愁，仰者如悦。袅者如舞，侧者如跌。亚者如醉，曲者如折。<br>密者如织，疏者如缺。鲜者如濯，惨者如别。<br>初胧胧而下上，次鳞鳞而重叠。<br>锦衾相覆，绣帐连接。晴笼昼薰，宿露宵裹。<br>或的的腾秀，或亭亭露奇。或飑然如招，或俨然如思，或带风如吟，或泫露如悲。<br>或垂然如缒，或烂然如披。或迎日拥砌，或照影临池。或山鸡已驯，或威风将飞。<br>其态万万，胡可立辨？不窥天府，孰得而见?乍疑孙武，来此教战。<br>其战谓何？摇摇纤柯。玉栏满风，流霞成波，历阶重台，万朵千棵。<br>西子南威，洛神湘娥。或倚或扶，朱颜色酡。各炫红缸，争颦翠蛾。<br>灼灼夭夭，逶逶迤迤。汉宫三千，艳列星河，我见其少，孰云其多。<br>弄彩呈妍，压景骈盲。席发银烛，炉升绛烟。洞府真人，会于群仙。<br>晶莹睇来，金缸列钱。凝睇相看，曾不晤言。未及行雨，先惊旱莲。<br>公室侯家，列之如麻。咳唾万金，买此繁华。遑恤终日，以言相夸。<br>列幄庭中，步障开霞。曲庑重梁，松篁交加。<br>如贮深闺，似隔绛纱，仿佛息妫，依稀馆娃。<br>我来观之，如乘仙槎。脉脉不语，迟迟日斜。<br>九衢游人，骏马香车。有酒如渑，万坐笙歌。<br>一醉是竞，莫知其他。我案花品，此花第一。<br>脱落群类，独占春日。其大盈尺，其香满室。<br>叶如翠羽，拥抱栉比。蕊如金悄，妆饰淑质。<br>玫瑰羞死，芍药自失。夭桃敛迹，侬李惭出。<br>踯躅宵溃，木兰潜逸。未槿灰心，紫薇屈膝。<br>皆让其先，敢怀愤嫉？焕乎！美乎！后土之产物也。<br>使其花如此而伟乎，何前代寂寞而不闻？<br>今则昌然而大来。岂草木之命，亦有时而塞，亦有时而开？<br>吾欲问汝，曷为而生哉？汝且不言，徒留玩以徘徊。</p><p></p><p>《宫词》一百首唐·王建<br>其四十九<br>两楼新换珠帘额，中尉明朝设内家。<br>一样金盘五千面，红酥点出牡丹花。<br>其六十四<br>小殿初成粉未干，贵妃姊妹自来看。<br>为逢好日先移入，续向街西索牡丹。<br>其九十<br>树头树底觅残红，一片西飞一片东。<br>自是桃花贪结子，错教人恨五更风。</p><p></p><p>《长安春游》唐·王建<br>骑马傍闲坊，新衣着雨香。桃花红粉醉，柳树白云狂。<br>不觉愁春去，何曾得日长。牡丹相次发，城里又须忙。</p><p></p><p>《斜路行》唐·王建<br>世间娶容非娶妇，中庭牡丹胜松树。<br>九衢大道人不行，走马奔车逐斜路。<br>斜路行熟直路荒，东西岂是横太行。<br>南楼弹弦北户舞，行人到此多回徨。<br>头白如丝面如茧，亦学少年行不返。<br>纵令自解思故乡，轮折蹄穿白日晚。<br>谁将古曲换斜音，回取行人斜路心。</p><p></p><p>《闲说》唐·王建<br>桃花百叶不成春，鹤寿千年也未神。<br>秦陇州缘鹦鹉贵，王侯家为牡丹贫。<br>歌头舞遍回回别，鬓样眉心日日新。<br>鼓动六街骑马出，相逢总是学狂人。</p><p></p><p>《雨过山村》唐·王建<br>雨里鸡鸣一两家，竹溪村路板桥斜。<br>妇姑相唤浴蚕去，闲看中庭栀子花。</p><p></p><p>《题所赁宅牡丹花》唐·王建<br>赁宅得花饶，初开恐是妖。粉光深紫腻，肉色退红娇。<br>且愿风留着，惟愁日炙焦。可怜零落蕊，收取作香烧。</p><p></p><p>《同于汝锡赏白牡丹》唐·王建<br>晓日花初吐，春寒白未凝。月光裁不得，苏合点难胜。<br>柔腻沾云叶，新鲜掩鹤膺。统心黄倒晕，侧茎紫重棱。<br>乍敛看如睡，初开问欲应。并香幽蕙死，比艳美人憎。<br>价数千金贵，形相两眼疼。自知颜色好，愁被彩光凌。</p><p></p><p>《赏牡丹》唐·王建<br>此花名价别，开艳益皇都。香遍苓菱死，红烧踯躅枯。<br>软光笼细脉，妖色暖鲜肤。满蕊攒黄粉，含棱缕绛苏。<br>好和薰御服，堪画入宫图。晚态愁新妇，残妆望病夫。<br>教人知个数，留客赏斯须。一夜轻风起，千金买亦无。</p><p></p><p>《别药栏》唐·王建<br>芍药丁香手里栽，临行一日绕千回。<br>外人应怪难辞别，总是山中自取来。</p><p></p><p>《天台》唐·牟融<br>碧溪流水泛桃花，树绕天台迥不赊。<br>洞里无尘通客境，人间有路入仙家。<br>鸡鸣犬吠三山近，草静云和一径斜。<br>此地不知何处去，暂留琼珮卧烟霞。</p><p></p><p>《赴东都别牡丹》唐·令狐楚<br>十年不见小庭花，紫萼临开又别家。<br>上马出门回首望，何时更得到京华！</p><p></p><p>《千叶桃花》唐·杨凭<br>千叶桃花胜百花，孤荣春软驻年华。<br>若教避俗秦人见，知向河源旧侣夸。</p><p></p><p>《水仙，送内弟袁德师》唐·窦群<br>南渡登舟即水仙，西垣有客思悠然。<br>因君相问为官意，不卖毗陵负郭田。</p><p></p><p>《题开元寺牡丹》唐·徐凝<br>此花南地知难种，惭愧僧闲用意栽。<br>海燕解怜频睥睨，胡蜂未识更徘徊。<br>虚生芍药徒劳妒，羞杀玫瑰不敢开。<br>惟有数苞红萼在，含芳只待舍人来。</p><p></p><p>《牡丹》唐·徐凝<br>何人不爱牡丹花，占断城中好物华。<br>颖是洛川神女作，千娇万态破朝霞。</p><p></p><p>《寄白司马》唐·徐凝<br>三条九陌花时节，万户千车看牡丹。<br>争遣江州白司马，五年风景忆长安。</p><p></p><p>《桃花》唐·周朴<br>桃花春色暖先开，明媚谁人不看来。<br>可惜狂风吹落后，殷红片片点莓苔。</p><p></p><p>《题城南庄》唐·崔护<br>去年今日此门中，人面桃花相映红。<br>人面不知何处去，桃花依旧笑春风。</p><p></p><p>《新楼诗·二十首》唐·李绅<br>重台莲<br>绿荷舒卷凉风晓，红萼开萦紫菂重。<br>游女汉皋争笑脸，二妃湘浦并愁容。<br>自含秋露贞姿结，不竞春妖冶态秾。<br>终恐玉京仙子识，却将归种碧池峰。<br>北楼樱桃花<br>开花占得春光早，雪缀云装万萼轻。<br>凝艳拆时初照日，落英频处乍闻莺。<br>舞空柔弱看无力，带月葱茏似有情。<br>多事东风入闺闼，尽飘芳思委江城。<br>城上蔷薇<br>蔷薇繁艳满城阴，烂熳开红次第深。<br>新蕊度香翻宿蝶，密房飘影戏晨禽。<br>窦闺织妇惭诗句，南国佳人怨锦衾。<br>风月寂寥思往事，暮春空赋白头吟。<br>海棠<br>海边佳树生奇彩，知是仙山取得栽。<br>琼蕊籍中闻阆苑，紫芝图上见蓬莱。<br>浅深芳萼通宵换，委积红英报晓开。<br>寄语春园百花道，莫争颜色泛金杯。</p><p></p><p>《朱槿花》唐·李绅<br>瘴烟长暖无霜雪，槿艳繁花满树红。<br>每叹芳菲四时厌，不知开落有春风。</p><p></p><p>《蔷薇》唐·朱庆余<br>绕架垂条密，浮阴入夏清。绿攒伤手刺，红堕断肠英。<br>粉着蜂须腻，光凝蝶翅明。雨来看亦好，况复值初晴。</p><p></p><p>《登玄都阁》唐·朱庆余<br>野色晴宜上阁看，树阴遥映御沟寒。<br>豪家旧宅无人住，空见朱门锁牡丹。</p><p></p><p>《南池荷花》唐·羊士谔<br>蝉噪城沟水，芙蓉忽已繁。红花迷越艳，芳意过湘沅。<br>湛露宜清暑，披香正满轩。朝朝只自赏，秾李亦何言。</p><p></p><p>《野望》二首唐·羊士谔<br>其二<br>忘怀不使海鸥疑，水映桃花酒满卮。<br>亭上一声歌白苎，野人归棹亦行迟。</p><p></p><p>《游山南寺》二首唐·殷尧藩<br>其一<br>山中尽日无人到，竹外交加百鸟鸣。<br>昨日小楼微雨过，樱桃花落晚风晴。</p><p></p><p>《庭梅咏寄人》唐·刘禹锡<br>早花常犯寒，繁实常苦酸。何事上春日，坐令芳意阑？<br>夭桃定相笑，游妓肯回看！君问调金鼎，方知正味难。</p><p></p><p>《玄都观桃花》(元和十年自朗州召至京，戏赠看花诸君子)唐·刘禹锡<br>紫陌红尘拂面来，无人不道看花回。<br>玄都观里桃千树，尽是刘郎去后栽。</p><p></p><p>《忆江南》(即春去也)唐·刘禹锡<br>春去也，多谢洛城人。<br>弱柳从风疑举袂，丛兰裛露似沾巾。独坐亦含嚬。<br>春去也，共惜艳阳年。<br>犹有桃花流水上，无辞竹叶醉尊前。惟待见青天。</p><p></p><p>《浑侍中宅牡丹》唐·刘禹锡<br>径尺千余朵，人间有此花。<br>今朝见颜色，更不向诸家。</p><p></p><p>《赏牡丹》唐·刘禹锡<br>庭前芍药妖无格，池上芙渠净少情。<br>唯有牡丹真国色，花开时节动京城。</p><p></p><p>《思黯南墅赏牡丹》唐·刘禹锡<br>偶然相遇人间世，合在增城阿姥家。<br>有此倾城好颜色，天教晚发赛诸花。</p><p></p><p>《唐郎中宅与诸公同饮酒看牡丹》唐·刘禹锡<br>今日花前饮，甘心醉数杯。<br>但愁花有语，不为老人开。</p><p></p><p>《和令狐相公别牡丹》唐·刘禹锡<br>平章宅里一栏花，临到开时不在家。<br>莫道两京非远别，春明门外即天涯。</p><p></p><p>《柳花词》三首唐·刘禹锡<br>其一<br>开从绿条上，散逐香风远。故取花落时，悠扬占春晚。<br>其二<br>轻飞不假风，轻落不委地。撩乱舞晴空，发人无限思。<br>其三<br>晴天暗暗雪，来送青春暮。无意似多情，千家万家去。</p><p></p><p>《竹枝词》九首唐·刘禹锡<br>其二<br>山桃红花满上头，蜀江春水拍山流。<br>花红易衰似郎意，水流无限似侬愁。</p><p></p><p>《题寿安甘棠馆》二首唐·刘禹锡<br>其一<br>公馆似仙家，池清竹径斜。山禽忽惊起，冲落半岩花。<br>其二<br>门前洛阳道，门里桃花路。尘土与烟霞，其间十余步。</p><p></p><p>《同乐天和微之深春》二十首(同用家花车斜四韵)唐·刘禹锡<br>其七<br>何处深春好，春深京兆家。人眉新柳叶，马色醉桃花。<br>盗息无鸣鼓，朝回自走车。能令帝城外，不敢径由斜。<br>其十七<br>何处深春好，春深兰若家。当香收柏叶，养蜜近梨花。<br>野径宜行乐，游人尽驻车。菜园篱落短，遥见橘槔斜。</p><p></p><p>《寄朗州温右史曹长》唐·刘禹锡<br>暂别瑶墀鸳鹭行，彩旗双引到沅湘。<br>城边流水桃花过，帘外春风杜若香。<br>史笔枉将书纸尾，朝缨不称濯沧浪。<br>云台公业家声在，征诏何时出建章。</p><p></p><p>《杂曲歌辞·忆江南》唐·刘禹锡<br>春过也，共惜艳阳年。<br>犹有桃花流水上，无辞竹叶醉樽前，惟待见青天。</p><p></p><p>《和令狐相公玩白菊》唐·刘禹锡<br>家家菊尽黄，梁园独如霜。莹静真琪树，分明对玉堂。<br>仙人披雪氅，素女不红装。粉蝶来难见，麻衣拂更香。<br>向风摇羽扇，含露滴琼浆。高艳遮银井，繁枝覆象床。<br>桂丛惭并发，梅蕊妒先芳。一人瑶华咏，从此播乐章。</p><p></p><p>《和令狐相公咏栀子花》唐·刘禹锡<br>蜀国花已尽，越桃今已开。色疑琼树倚，香似玉京来。<br>且赏同心处，那忧别叶催。佳人如拟咏，何必待寒梅。</p><p></p><p>《送浑大夫赴丰州自大鸿胪拜家承旧勋》唐·刘禹锡<br>凤衔新诏降恩华，又见旌旗出浑家。<br>故吏来辞辛属国，精兵愿逐李轻车。<br>毡裘君长迎风驭，锦带酋豪踏雪衙。<br>其奈明年好春日，无人唤看牡丹花。</p><p></p><p>《新栽蕙兰》唐·刘禹锡<br>上国庭前草，移来汉水浔。朱门虽易地，玉树有余阴。<br>艳彩凝还泛，清香绝复寻。光华童子佩，柔软美人心。<br>惜晚含远思，赏幽空独呤。寄言知音者，一奏风中琴。</p><p></p><p>《题兴化园亭》唐·贾岛<br>破却千家作一池，不栽桃李种蔷薇。<br>蔷薇花落秋风起，荆棘满庭君始知。</p><p></p><p>《忆平泉杂咏》唐·李德裕<br>寒塘数树梅，常近腊前开。雪映缘岩竹，香侵泛水苔。<br>遥思清景暮，还有野禽来。谁是攀枝客，兹辰醉始回。</p><p></p><p>《桃源》唐·李群玉<br>我到瞿真上升处，山川四望使人愁。<br>紫雪白鹤去不返，唯有桃花溪水流。</p><p></p><p>《人日梅花病中作》唐·李群玉<br>去年今日湘南寺，独把寒梅愁断肠。<br>今年此日江边宅，卧见琼枝低压墙。<br>半落半开临野岸，团情团思醉韶光。<br>玉鳞寂寂飞斜月，素艳亭亭对夕阳。<br>已被儿童苦攀折，更遭风雨损馨香。<br>洛阳桃李渐撩乱，回首行宫春景长。</p><p></p><p>《临水蔷薇》唐·李群玉<br>堪爱复堪伤，无情不久长。浪摇千脸笑，风舞一丛芳。<br>似濯文君锦，如窥汉女妆。所思云雨外，何处寄馨香？</p><p></p><p>《新荷》唐·李群玉<br>田田八九叶，散点绿池初。嫩碧才平水，圆阴已蔽鱼。<br>浮萍遮不合，弱荇绕犹疏。增在春波底，芳心卷未舒。</p><p></p><p>《晚莲》唐·李群玉<br>露冷芳意尽，稀疏空碧荷。残香随暮雨，枯蕊堕寒波。<br>楚客罢奇服，吴姬停棹歌。涉江无可寄，幽恨竟如何？</p><p></p><p>《南庄春晚》二首唐·李群玉<br>其一<br>连云草映一条陂，㶉𫛶双双带水飞。<br>南村小路桃花落，细雨斜风独自归。<br>其二<br>草暖沙长望去舟，微茫烟浪向巴丘。<br>沅江寂寂春归尽，水绿苹香人自愁。</p><p></p><p>《和李绅助教不赴看花》唐·姚合<br>笑辞聘礼深坊住，门馆长闲似退居。<br>太学官资清品秩，高人公事说经书。<br>年华未是登朝晚，春色何因向酒疏。<br>且看牡丹吟丽句，不知此外复何如。</p><p></p><p>《和李补阙曲江看莲花》唐·姚合<br>露荷迎曙发，灼灼复田田。乍见神应骇，频来眼尚颠。<br>光凝珠有蒂，焰起火无烟。粉腻黄丝蕊，心重碧玉钱。<br>日浮秋转丽，雨洒晚弥鲜。醉艳酣千朵，愁红思一川。<br>绿茎扶萼正，翠菂满房圆。淡晕还殊众，繁英得自然。<br>高名犹不厌，上客去争先。景逸倾芳酒，怀浓习彩笺。<br>海霞宁有态，蜀锦不成妍。客至应消病，僧来欲破禅。<br>晓多临水立，夜只傍堤眠。金似明沙渚，灯疑宿浦船。<br>风惊丛乍密，鱼戏影微偏。秾彩烧晴雾，殷姿缬碧泉。<br>画工投粉笔，宫女弃花钿。鸟恋惊难起，蜂偷困不前。<br>绕行香烂熳，折赠意缠绵。谁计江南曲，风流合管弦。</p><p></p><p>《和王郎中召看牡丹》唐·姚合<br>葩叠萼相重，烧栏复照空。妍姿朝景里，醉艳晚烟中。<br>乍怪霞临砌，还疑烛出笼。绕行惊地赤，移坐觉衣红。<br>殷丽开繁朵，香浓发几丛。裁绡样岂似，染茜色宁同。<br>嫩畏人看损，鲜愁日炙融。婵娟涵宿露，烂熳抵春风。<br>纵赏襟情合，闲吟景思通。客来归尽懒，莺恋语无穷。<br>万物珍那比，千金买不充。如今难更有，纵有在仙宫。</p><p></p><p>《咏南池嘉莲》唐·姚合<br>芙蓉池里叶田田，一本双花出碧泉。<br>浓淡共妍香各散，东西分艳蒂相连。<br>自知政术无他异，纵是祯祥亦偶然。<br>四野人闻皆尽喜，争来入郭看嘉莲。</p><p></p><p>《牡丹》唐·方干<br>不逢盛暑不冲寒，种子成丛用法难。<br>醉眼若为抛去得，狂心更拟折来看。<br>凌霜烈火吹无艳，裛露阴霞晒不干。<br>莫道娇红怕风雨，经时犹自未凋残。</p><p></p><p>《牡丹》唐·方干<br>借问庭芳早晚栽，座中疑展画屏开。<br>花分浅浅胭脂脸，叶堕殷殷腻粉腮。<br>红砌不须夸芍药，白苹何用逞重台。<br>殷勤为报看花客，莫学游蜂日日来。</p><p></p><p>《杜鹃花》唐·方干<br>未问移栽日，先愁落地时。疏中从间叶，密处莫烧枝。<br>郢客教谁探，胡蜂是自知。周回两三步，常有醉乡期。</p><p></p><p>《题黄山人庭前孤桂》唐·方干<br>映窗孤桂非手植，子落月中闻落时。<br>仙客此时头不白，看来看去有枯枝。</p><p></p><p>《惜花》唐·方干<br>可怜妍艳正当时，刚被狂风一夜吹。<br>今日流莺来旧处，百般言语𣨼空枝。</p><p></p><p>《海石榴》唐·方干<br>亭际夭妍日日看，每朝颜色一般般。<br>满枝犹待春风力，数朵先欺腊雪寒。<br>舞蝶似随歌拍转，游人只怕酒杯干。<br>久长年少应难得，忍不丛边到夜观。</p><p></p><p>《荷花》唐·李商隐<br>都无色可并，不奈此香何。瑶席乘凉设，金羁落晚过。<br>回衾灯照绮，渡袜水沾罗。预想前秋别，离居梦棹歌。</p><p></p><p>《赠荷花》唐·李商隐<br>世间花叶不相伦，花入金盆叶作尘。<br>唯有绿荷红菡萏，卷书开合任天真。<br>此花此叶长相映，翠减红衰愁煞人。</p><p></p><p>《暮秋独游曲江》唐·李商隐<br>荷叶生时春恨生，荷叶枯时秋恨成。<br>深知身在情长在，怅望江头江水声。</p><p></p><p>《菊花》唐·李商隐<br>暗暗淡淡紫，融融冶冶黄。陶令篱边色，罗含宅里香。<br>几时禁重露，实是怯残阳。愿泛金鹦鹉，升君白玉堂。</p><p></p><p>《忆梅》唐·李商隐<br>定定住天涯，依依向物华。寒梅最堪恨，常作去年花。</p><p></p><p>《石榴》唐·李商隐<br>榴枝婀娜榴实繁，榴膜轻明榴子鲜。<br>可羡瑶池碧桃树，碧桃红頬一千年。</p><p></p><p>《杏花》唐·李商隐<br>上国昔相值，亭亭如欲言。异乡今暂赏，眽眽岂无恩。<br>援少风多力，墙高月有痕。为含无限意，遂对不胜繁。<br>仙子玉京路，主人金谷园。几时辞碧落，谁伴过黄昏。<br>镜拂铅华腻，炉藏桂烬温。终应催竹叶，先拟咏桃根。<br>莫学啼成血，从教梦寄魂。吴王采香径，失路入烟村。</p><p></p><p>《宿骆氏亭，寄怀崔雍崔衮》唐·李商隐<br>竹坞无尘水槛清，相思迢递隔重城。<br>秋阴不散霜飞晚，留得枯荷听雨声。</p><p></p><p>《十一月中旬至扶风界见梅花》唐·李商隐<br>匝路亭亭艳，非时袅袅香。素娥惟与月，青女不饶霜。<br>赠远虚盈手，伤离适断肠。为谁成早秀？不待作年芳。</p><p></p><p>《牡丹》唐·李商隐<br>绵帏初卷卫夫人，绣被犹堆越鄂君。<br>垂手乱翻雕玉珮，折腰争舞郁金裙。<br>石家蜡烛何曾剪，荀令香炉可待薰。<br>我是梦中传彩笔，欲书花叶寄朝云。</p><p></p><p>《僧院牡丹》唐·李商隐<br>薄叶风才倚，枝轻雾不胜。开先如避客，色浅为依僧。<br>粉壁正荡水，缃帏初卷灯。倾城惟待笑，要裂几多缯。</p><p></p><p>《回中牡丹为雨所败》二首唐·李商隐<br>其一<br>下苑他年未可追，西州今日忽相期。<br>水亭暮雨寒犹在，罗荐春香暖不知。<br>舞蝶慇勤收落蕊，佳人惆怅卧遥帏。<br>章台街里芳菲伴，且问宫腰捐几枝。<br>其二<br>浪笑榴花不及春，先期零落更悉人。<br>玉盘迸泪伤心数，锦瑟惊弦破梦频。<br>万里重阴非旧圊，一年生意属流尘。<br>前溪舞罢君回顾，并觉今朝粉态新。</p><p></p><p>《杭州开元寺牡丹》唐·张祜<br>浓艳初开小药栏，人人惆怅出长安。<br>风流郄是钱塘寺，不踏红尘见牡丹。</p><p></p><p>《胡渭州》唐·张祜<br>杨柳千寻色，桃花一苑芳。风吹入帘里，唯有惹衣香。</p><p></p><p>《信州水亭》唐·张祜<br>南檐架短廊，沙路白茫茫。尽日不归处，一庭栀子香。</p><p></p><p>《宿东横山濑》唐·杜牧<br>孤舟路渐赊，时见碧桃花。溪雨滩声急，岩风树势斜。<br>猕猴悬弱柳，㶉𫛶睡横楂。谩向仙林宿，无人识阮家。</p><p></p><p>《残春独来南亭因寄张祜》唐·杜牧<br>暖云如粉草如茵，独步长堤不见人。<br>一岭桃花红锦黦，半溪山水碧罗新。<br>高枝百舌犹欺鸟，带叶梨花独送春。<br>仲蔚欲知何处在，苦吟林下拂诗尘。</p><p></p><p>《酬王秀才桃花园见寄》唐·杜牧<br>桃满西园淑景催，几多红艳浅深开。<br>此花不逐溪流出，晋客无因入洞来。</p><p></p><p>《紫薇花》唐·杜牧<br>晓迎秋露一枝新，不占园中最上春。<br>桃李无言又何在，向风偏笑艳阳人。</p><p></p><p>《蔷薇花》唐·杜牧<br>朵朵精神叶叶柔，雨晴香指醉人头。<br>石家锦帐依然在？闲倚狂风夜不收。</p><p></p><p>《齐安郡后池绝句》二首唐·杜牧<br>其一<br>菱透浮萍绿锦波，夏莺千啭弄蔷薇。<br>尽日无人看微雨，鸳鸯相对浴红衣。<br>其二<br>两竿落日溪桥上，半缕青烟柳影中。<br>多少绿菏相倚恨，一时回首背西风。</p><p></p><p>《留赠》唐·杜牧<br>舞靴应任闲人看，笑脸还须待我开。<br>不用镜前空有泪，蔷薇花谢即归来。</p><p></p><p>《山石榴》唐·杜牧<br>似火石榴映小山，繁中能薄艳中闲。<br>一朵佳人玉钗上，只疑烧却翠云鬟。</p><p></p><p>《兰溪》唐·杜牧<br>兰溪春尽碧泱泱，映日兰花雨发香。<br>楚国大夫憔悴日，应寻此路去潇湘！</p><p></p><p>《山亭夏日》唐·高骈<br>绿树阴浓夏日长，楼台倒影入池塘。<br>水精帘动微风起，满架蔷薇一院香。</p><p></p><p>《莲花》唐·温庭筠<br>绿塘摇滟接星津，轧轧兰桡入白草。<br>应为洛神波上袜，至今莲蕊有香尘。</p><p></p><p>《和沈参军招友生观芙蓉池》唐·温庭筠<br>桂栋坐清晓，瑶琴商凤丝。况闻楚泽香，适与秋风期。<br>遂从棹萍客，静啸烟草湄。倒影回澹荡，愁红媚涟漪。<br>湘茎久鲜涩，宿雨增离披。而我江海意，楚游动梦思。<br>北渚水云叶，南塘烟雾枝。岂亡台榭芳，独与鸥鸟知。<br>珠坠鱼迸浅，影多凫泛迟。落英不可攀，返照昏澄陂。</p><p></p><p>《题磁岭海棠花》唐·温庭筠<br>幽态竟谁赏，岁华空与期。岛回香尽处，泉照艳浓时。<br>蜀彩淡摇曳，吴妆低怨思。王孙又谁恨，惆怅下山迟。</p><p></p><p>《芙蓉》唐·温庭筠<br>刺茎澹荡碧，花片参差红。吴歌秋水冷，湘庙夜云空。<br>浓艳香露里，美人清镜中。南楼未归容，一夕练塘东。</p><p></p><p>《三月十八日雪中作》唐·温庭筠<br>芍药蔷薇语早梅，不知谁是艳阳才。<br>今朝领得春风意，不复饶君雪里开。</p><p></p><p>《杏花》唐·温庭筠<br>红花初绽雪花繁，重叠高低满小园。<br>正见盛时犹怅望，岂堪开处已缤翻。<br>情为世累诗千首，醉是吾乡酒一樽。<br>杳杳艳歌春日午，出墙何处隔朱门。</p><p></p><p>《碧涧驿晓思》唐·温庭筠<br>香灯伴残梦，楚国在天涯。月落子规歇，满庭山杏花。</p><p></p><p>《夜看牡丹》唐·温庭筠<br>高低深浅一阑红，把火殷勤绕露丛。<br>希逸近来成懒病，不能容易向春风。</p><p></p><p>《春暮宴罢寄宋寿先辈》唐·温庭筠<br>斜掩朱门花外钟，晓莺时节好相逢。<br>窗间桃蕊宿妆在，雨后牡丹春睡浓。<br>苏小风姿迷下蔡，马卿才调似临邛。<br>谁怜芳草生三径，参佐桥西陆士龙。</p><p></p><p>《牡丹》二首唐·温庭筠<br>其一<br>轻阴隔翠帏，宿雨泣晴晖。醉后佳期在，歌余旧意非。<br>蝶繁经粉住，蜂重抱香归。莫惜薰炉夜，因风到舞衣。<br>其二<br>水漾晴红压叠波，晓来金粉覆庭莎。<br>裁成艳思偏应巧，分得春光最数多。<br>欲绽似含双靥笑，正繁疑有一声歌。<br>华堂客散帘垂地，想凭阑干敛翠蛾。</p><p></p><p>《春暮对雨》唐·刘得仁<br>春暮雨微微，翻疑坠叶时。气蒙杨柳重，寒勒牡丹迟。<br>未夕鸟先宿，望晴人有期。何当廓阴闭，新暑竹风吹。</p><p></p><p>《永乐殷尧藩明府县池嘉莲咏》唐·雍陶<br>青苹白石匝莲塘，水里莲开带瑞光。<br>露湿红芳双朵重，风飘绿蒂一枝长。<br>同心栀子徒夸艳，合穗嘉禾岂解香。<br>不独丰祥先有应，更宜花县对潘郎。</p><p></p><p>《题武陵洞》五首唐·曹唐<br>其一<br>此生终使此身闲，不是春时且要还。<br>寄语桃花与流水，莫辞相送到人间。<br>其四<br>桃花夹岸杳何之，花满春山水去迟。<br>三宿武陵溪上月，始知人世有秦时。</p><p></p><p>《牛尊师宅看牡丹》唐·段成式<br>洞里仙春日更长，翠丛风翦紫霞芳。<br>若为萧史通家客，情愿扛壶入醉乡。</p><p></p><p>《看牡丹赠段成式》(柯古前看吝酒)唐·周繇<br>金蕊霞英叠彩香，初疑少女出兰房。<br>逡巡又是一年别，寄语集仙呼索郎。</p><p></p><p>《牡丹》唐·唐彦谦<br>颜色无因饶锦绣，馨香惟解掩兰荪。<br>那堪更被烟蒙蔽，南国西施泣断魂。</p><p></p><p>《牡丹》唐·唐彦谦<br>真宰多情巧思新，固将能事送残春。<br>为云为雨徒虚语，倾国倾城不在人。<br>开日绮霞应失色，落时青帝合伤神。<br>嫦娥婺女曾相送，留下鸦黄作蕊尘。</p><p></p><p>《牡丹》唐·唐彦谦<br>青帝于君事分偏，秾堆浮艳倚朱门。<br>虽然占得笙歌地，将甚酬他雨露恩。</p><p></p><p>《莲》唐·唐彦谦<br>新莲映多浦，迢递绿塘东。静影摇波月，寒香映水风。<br>金尘飘落蕊，玉露洗残红。看着余芳少，无人问的中。</p><p></p><p>《黄了陂荷花》唐·唐彦谦<br>十顷狂风撼掬尘，缘堤照水露红新。<br>世间花气皆悉绝，恰是莲香更恼人。</p><p></p><p>《玫瑰》唐·唐彦谦<br>麝炷腾清燎，鲛纱覆绿蒙。宫妆临晓日，锦段落东风。<br>无力春烟里，多愁暮雨中。不知何事意，深浅两般红。</p><p></p><p>《兰》唐·唐彦谦<br>清风摇翠环，凉露滴苍玉。美人胡不纫，幽香蔼空谷。</p><p></p><p>《莲花》二首唐·崔橹<br>其一<br>影攲晴浪势欹烟，恨态缄言日抵年。<br>轻雾晓和香积饭，片红时堕化人船。<br>其二<br>人间有笔应难画，雨后无尘更好怜。<br>何限断肠名不得，倚风娇情醉腰偏。</p><p></p><p>《惜莲花》唐·崔橹<br>半塘前日染来红，瘦尽金方昨日风。<br>留样最嗟无巧笔，护香谁为惜熏笼。<br>缘停翠棹沉吟看，忍使良被积渐空。<br>魂断旧溪憔悴态，冷烟残粉楚台东。</p><p></p><p>《残莲花》唐·崔橹<br>倚风无力减香时，涵露如啼卧翠池。<br>金谷楼前马嵬下，世间殊色一般悲。</p><p></p><p>《岳阳云梦亭看莲花》唐·崔橹<br>似醉如慵一水心，斜阳欲暝彩云深。<br>清明月照羞无语，凉冷风吹势不禁。<br>曾向楚台和雨看，只于吴苑弄船寻。<br>当时为当题诗徧，此地依前泥苦吟。</p><p></p><p>《和友人题僧院蔷薇花》三首唐·崔橹<br>其一<br>何人移得在禅家，瑟瑟枝条簇簇霞。<br>争那寂寥埋草暗，不胜惆怅舞风斜。<br>无缘影对金尊酒，可惜香和石鼎茶。<br>看取老僧齐物意，一般抛掷等凡花。<br>其二<br>忍委芳心此地开，似霞颜色苦低回。<br>风惊少女偷香去，雨认巫娥觅伴来。<br>今日独怜僧院种，旧山曾映钓几栽。<br>三清上客知惆怅，劝我春醪一两杯。</p><p></p><p>《村西杏花》二首唐·司空图<br>其一<br>薄腻力偏羸，看看怆别时。东风狂不惜，西子病难医。<br>其二<br>肌细分红脉，香浓破紫苞。无因留得玩，争忍折来抛。</p><p></p><p>《故乡杏花》唐·司空图<br>寄花寄酒喜新开，左把花枝右把杯。<br>欲问花枝与杯酒，故人何得不同来？</p><p></p><p>《杏花》唐·司空图<br>诗家偏为此伤情，品韵由来莫与争。<br>解笑亦应兼解语，只应慵语倩莺声。</p><p></p><p>《白菊杂书》四首唐·司空图<br>其二<br>四面云屏一带天，是非断得自翛然。<br>此生只是偿诗债，白菊开时最不眠。<br>其四<br>黄鹂啭处谁同听，白菊开时且剩过。<br>漫道南朝足流品，由来叔宝不宜多。</p><p></p><p>《暮春对柳二》唐·司空图<br>洞中犹说看桃花，轻絮狂飞自俗家。<br>正是阶前开远信，小娥旋拂碾新茶。</p><p></p><p>《牡丹》唐·司空图<br>得地牡丹盛，晓添龙麝香。主人犹自惜，锦幕护春霜。</p><p></p><p>《红茶花》唐·司空图<br>景物诗人见即夸，岂怜高韵说红茶！<br>牡丹枉用三春力，开得方知不是花。</p><p></p><p>《杏花》唐·薛能<br>活色生香第一流，手中移得近青楼。<br>谁知艳性终相负，乱向春风笑不休。</p><p></p><p>《海棠》唐·薛能<br>四海应无蜀海棠，一时开处一城香。<br>晴来使府低临槛，雨后人家散出墙。</p><p></p><p>《赠韦氏歌人》二首唐·薛能<br>其二<br>一曲新声惨画堂，可能心事忆周郎。<br>朝来为客频开口，绽尽桃花几许香。</p><p></p><p>《咏柳花》唐·薛能<br>浮生失意频，起絮又飘沦。发自谁家树，飞来独院春。<br>朝容萦断砌，晴影过诸邻。乱掩宫中蝶，繁冲陌上人。<br>随波应到海，沾雨或依尘。会向慈恩日，轻轻对此身。</p><p></p><p>《牡丹》四首唐·薛能<br>其二<br>万朵照初筵，狂游忆少年。晓光如曲水，颜色似西川。<br>白向庚辛受，朱从造化研。众开成伴侣，相笑极神仙。<br>见焰宁劳火，闻香不带烟。自高轻月桂，非偶贱池莲。<br>影接雕盘动，丛遭恶草偏。招欢忧事阻，就卧觉情牵。<br>四面宜绨锦，当头称管弦。泊来莺定忆，粉扰蝶何颠。<br>苏息承朝露，滋荣仰霁天。压栏多尽好，敌国贵宜然。<br>未落须迷醉，因兹任病缠。人谁知极物，空负感麟篇。<br>其四<br>牡丹愁为牡丹饥，自惜多情欲瘦羸。<br>浓艳冷香初盖后，好风干雨正开时。<br>吟蜂遍坐无闲蕊，醉客曾偷有折枝。<br>京国别来谁占玩，此花光景属吾诗。</p><p></p><p>《杏花》唐·温宪<br>团雪上晴梢，红明映碧寥。店香风起夜，村白雨休朝。<br>静落犹和蒂，繁开正蔽条。澹然闲赏久，无以破妖娆。</p><p></p><p>《晴景》唐·王驾<br>雨前初见花间蕊，雨后全无叶底花。<br>蜂蝶飞来过墙去，却疑春色在邻家。</p><p></p><p>《次韵和卢先辈避难寺居看牡丹》唐·王驾<br>乱后寄僧居，看花恨有余。香宜闲静立，态似别离初。<br>朵密红相照，栏低画不如。狂风任吹却，最共野人疏。</p><p></p><p>《芙蓉》唐·陆龟蒙<br>闲吟鲍照赋，更起屈平愁。莫引西风动，红衣不耐秋。</p><p></p><p>《白莲》唐·陆龟蒙<br>素花多蒙别艳欺，此花真合在瑶池。<br>无情有恨何人觉？月晓风清欲堕时。</p><p></p><p>《蔷薇》唐·陆龟蒙<br>倚墙当户自横陈，致得贫家似不贫。<br>外布芳菲虽笑日，中含芒刺欲伤人。<br>清香往往生遥夜，狂蔓看看及四邻。<br>遇有客来堪玩处，一端晴绮照烟新。</p><p></p><p>《和袭美重题蔷薇》唐·陆龟蒙<br>秾华自古不得久，况是倚春春已空。<br>更被夜来风雨恶，满阶狼藉没多红。</p><p></p><p>《牡丹》唐·皮日休<br>落尽残红始吐芳，佳名唤作百花王。<br>意夸天下无双艳，独立人间第一香。</p><p></p><p>《重题蔷薇》唐·皮日休<br>浓似猩猩初染素，轻如燕燕欲凌空。<br>可伶细丽难胜日，照得深红作浅红。</p><p></p><p>《咏白莲》唐·皮日休<br>细嗅深看暗断肠，从今无意爱红芳。<br>折来只合琼为客，把种应须玉甃塘。<br>向日但疑酥滴水，含风浑讶雪生香。<br>吴王台下开多少，遥似西施上素妆。</p><p></p><p>《扬州看辛夷花》唐·皮日休<br>腊前千朵亚芳丛，细腻偏胜素柰功。<br>螓首不言披晓雪，麝脐无主任春风。<br>一枝拂地成瑶圃，数树参庭是蕊宫。<br>应为当时天女服，至今犹未放全红。</p><p></p><p>《病中庭际海石榴花盛发，感而有寄》唐·皮日休<br>一夜春光绽绛囊，碧油枝上昼煌煌。<br>风匀只似调红露，日暖唯忧化赤霜。<br>火齐满枝烧夜月，金津含蕊滴朝阳。<br>不知桂树知情否，无限同游阻陆郎。</p><p></p><p>《梅花》唐·崔道融<br>数萼初含雪，孤标画本难。香中别有韵，清极不知寒。<br>横笛和愁听，斜技依病看。逆风如解意，容易莫摧残。</p><p></p><p>《长安春》唐·崔道融<br>长安牡丹开，绣毂辗晴雷。若使花长在，人应看不回。</p><p></p><p>《白牡丹》唐·韦庄<br>闺中莫妒新妆妇，陌上须惭傅粉郎。<br>昨夜月明浑似水，入门唯觉一庭香。</p><p></p><p>《合欢莲花》唐·韦庄<br>虞舜南巡去不归，二妃相誓死江湄。<br>空留万古香魂在，结作双葩合一枝。</p><p></p><p>《对梨花赠皇甫秀才》唐·韦庄<br>林上梨花雪压枝，独攀琼艳不胜悲。<br>依前此地逢君处，还是去年今日时。<br>且恋残阳留绮席，莫推红袖诉金卮。<br>腾腾战鼓正多事，须信明朝难重持。</p><p></p><p>《中山临上人院观牡丹寄诸从事》唐·杜荀鹤<br>闲来吟绕牡丹丛，花艳人生事略同。<br>半雨半风三月内，多愁多病百年中。<br>开当韶景何妨好，落向僧家即是空。<br>一境别无唯此有，忍教醒坐对支公！</p><p></p><p>《桃花》唐·吴融<br>满树和娇烂漫红，万枝丹彩灼春融。<br>何当结作千年实，将示人间造化工。</p><p></p><p>《送杜鹃花》唐·吴融<br>春红始谢又秋红，息国亡来入楚宫。<br>应是蜀冤啼不尽，更凭颜色诉西风。</p><p></p><p>《杏花》唐·吴融<br>粉薄红轻掩敛羞，花中占断得风流。<br>软非因醉都无力，凝不成歌亦自愁。<br>独照影时临水畔，最含情处出墙头。<br>裴回尽日难成别，更待黄昏对酒楼。</p><p></p><p>《途中见杏花》唐·吴融<br>一枝红艳出墙头，墙外行人正独愁。<br>长得看来犹有恨，可堪逢处更难留。<br>林空色暝莺先到，春浅香寒蝶未游。<br>更忆帝乡千万树，澹烟笼日暗神州。</p><p></p><p>《海棠》唐·吴融<br>太尉园林两树春，年年奔走探花人。<br>今来独倚荆山看，回首长安落战尘。<br>雪绽霞铺锦水头，占春颜色最风流。<br>若教更近天街种，马上多逢醉五侯。</p><p></p><p>《和僧咏牡丹》唐·吴融<br>万缘销尽本无心，何事看花恨却深？<br>都是支郎足情调，坠香残蕊亦成吟。</p><p></p><p>《红白牡丹》唐·吴融<br>不必繁弦不必歌，静中相对更情多。<br>殷鲜一半霞分绮，洁澈旁边月飐波。<br>看久愿成庄叟梦，惜留须倩鲁阳戈。<br>重来应共今来别，风堕香残衬绿莎。</p><p></p><p>《僧舍白牡丹》二首唐·吴融<br>其一<br>腻若裁云薄缀霜，春残独自殿群芳。<br>梅妆向日霏霏暖，纨扇摇风闪闪光。<br>其二<br>月魄照来空见影，露华凝后更多香。<br>天生洁白宜清净，何必殷红映洞房。</p><p></p><p>《忆事》唐·吴融<br>去年花下把金卮，曾赋杨花数句诗。<br>回首朱门闭荒草，如今愁到牡丹时。</p><p></p><p>《扇上画牡丹》唐·罗隐<br>为爱红芳满砌阶，教人扇上画将来。<br>叶随彩笔参差长，花逐轻风次第开。<br>闲挂几曾停蛱蝶，频摇不怕落莓苔。<br>根生无地如仙桂，疑是姮娥月里栽。</p><p></p><p>《牡丹》唐·罗隐<br>艳多烟重欲开难，红蕊当心一抹檀。<br>公子醉归灯下见，美人朝插镜中看。<br>当庭始觉春风贵，带雨方知国色寒。<br>日晚更将何所似，太真无力凭栏干。</p><p></p><p>《牡丹花》唐·罗隐<br>似共东风别有因，绛罗高卷不胜春。<br>若教解语应倾国，任是无情亦动人。<br>芍药与君为近侍，芙蓉何处避芳尘。<br>可怜韩令功成后，辜负秾华过此身。</p><p></p><p>《虚白堂前牡丹，相传云太傅手植在钱塘》唐·罗隐<br>欲询往事奈无言，六十年来此托根。<br>香暖几飘袁虎扇，格高长对孔融樽。<br>曾忧世乱阴难合，且喜春残色尚存。<br>莫背栏杆便相笑，与君俱受主人恩。</p><p></p><p>《杏花》唐·罗隐<br>暖气潜催次第春，梅花已谢杏花新。<br>半开半落闲园里，何异荣枯世上人？</p><p></p><p>《人日新安道中见梅花》唐·罗隐<br>长途酒醒腊春寒，嫩蕊香英扑马鞍。<br>不上寿阳公主面，怜君开得却无端。</p><p></p><p>《梅花》唐·罗邺<br>繁如瑞雪压枝开，越岭吴溪免用栽。<br>却是五侯家未识，春风不放过江来。</p><p></p><p>《牡丹》唐·罗邺<br>落尽春红始着花，花时比屋事豪奢。<br>买栽池馆恐无地，看到子孙能几家。<br>门倚长衢攒绣毂，幄笼轻日护香霞。<br>歌钟满座争欢赏，肯信流年鬓有华。</p><p></p><p>《鸡冠花》唐·罗邺<br>一枝秾艳对秋光，露滴风摇倚砌傍。<br>晓景乍看何处似，谢家新染紫罗裳。</p><p></p><p>《杏花》唐·郑谷<br>不学梅欺雪，轻红照碧池。小桃新谢后，双燕却来时。<br>香属登龙客，烟笼宿蝶枝。临轩须貌取，风雨易离披。</p><p></p><p>《菊花》唐·郑谷<br>王孙莫把比蓬蒿，九日枝枝近鬓毛。<br>露湿秋香满池岸，由来不羡瓦松高。</p><p></p><p>《蜀中赏海棠》唐·郑谷<br>浓淡芳春满蜀乡，半随风雨断莺肠。<br>浣花溪上堪惆怅，子美无心为发扬。</p><p></p><p>《蜀中春日》唐·郑谷<br>海棠风外独沾巾，襟袖无端惹蜀尘。<br>和暖又逢挑菜日，寂寥未是探花人。<br>不嫌蚁酒冲愁肺，却忆渔蓑覆病身。<br>何事晚来微雨后，锦江春学曲江春。</p><p></p><p>《咏海棠》唐·郑谷<br>春风用意匀颜色，销得携觞与赋诗。<br>秾丽最宜新着雨，娇娆全在欲开时。<br>莫愁粉黛临窗懒，梁广丹青点笔迟。<br>朝醉暮吟看不足，羡他蝴蝶宿深枝。</p><p></p><p>《擢第后入蜀经罗村，路见海棠盛开偶有题咏》唐·郑谷<br>上国休夸红杏艳，深溪自照绿苔几。<br>一枝低带流莺睡，数片狂和舞蝶飞。<br>堪恨路长移不得，可无人与画将归。<br>手中已有新春桂，多谢烟香更入衣。</p><p></p><p>《牡丹》唐·郑谷<br>乱前看不足，乱后眼偏明。却得蓬蒿力，遮藏见太平。</p><p></p><p>《街西晚归》唐·郑谷<br>御沟春水绕闲坊，信马归来傍短墙。<br>幽榭名园临紫陌，晚风时带牡丹香。</p><p></p><p>《题慈恩寺默公院》唐·郑谷<br>虽近曲江居古寺，旧山终忆九华峰。<br>春来老病厌迎送，翦却牡丹栽野松。</p><p></p><p>《远公亭牡丹》唐·李咸用<br>雁门禅客吟春亭，牡丹独逞花中英。<br>双成腻脸偎云屏，百般姿态因风生。<br>延年不敢歌倾城，朝云暮雨愁娉婷。<br>蕊繁蚁脚粘不行，甜迷蜂醉飞无声。<br>庐山根脚含精灵，发妍吐秀丛君庭。<br>湓江太守多闲情，栏朱绕绛留轻盈。<br>潺潺绿醴当风倾，平头奴子啾银笙。<br>红葩艳艳交童星，左文右武怜君荣。</p><p></p><p>《绯桃花》唐·李咸用<br>茫茫天意为谁留，深染夭桃备胜游。<br>未醉已知醒后忆，欲开先为落时愁。<br>痴蛾乱扑灯难灭，跃鲤傍惊电不收。<br>何事梨花空似雪，也称春色是悠悠。</p><p></p><p>《牡丹》唐·李咸用<br>少见南人识，识来嗟复惊。始知春有色，不信尔无情。<br>恐是天地媚，暂随云雨生。缘何绝尤物，更可比妍明。</p><p></p><p>《同友生题僧院杜鹃花》唐·李咸用<br>若比众芳应有在，难同上品是中春。<br>牡丹为性疏南国，朱槿操心不满旬。<br>留得却缘真达者，见来宁作独醒人。<br>鹤林太盛今空地，莫放枝条出四邻。</p><p></p><p>《下第后上永崇高侍郎》唐·高蟾<br>天上碧桃和露种，日边红杏倚云栽。<br>芙蓉生在秋江上，不向东风怨未开。</p><p></p><p>《牡丹》唐·秦韬玉<br>拆妖放艳有谁催，疑就仙中旋折来。<br>图把一春皆占断，固留三月始教开。<br>压枝金蕊香如扑，逐朵檀心巧胜裁。<br>好是酒阑丝竹罢，倚风含笑向楼台。</p><p></p><p>《万寿寺牡丹》唐·翁承赞<br>烂漫香风引贵游，高僧移步亦迟留。<br>可怜殿角长松色，不得王孙一举头。</p><p></p><p>《擢探花使》三首唐·翁承赞<br>其一<br>洪崖差遣探花来，检点芳丛饮数杯。<br>深紫浓香三百朵，明朝为我一时开。<br>其三<br>探花时节日偏长，恬淡春风称意忙。<br>每到黄昏醉归去，纻衣惹得牡丹香。</p><p></p><p>《幽兰》唐·崔涂<br>幽植众宁知，芬芳只暗持。自无君子佩，未是国香衰。<br>白露沾常早，春风每到迟。不如当路草，芬馥欲何为？</p><p></p><p>《荷花》唐·韩偓<br>纨扇相欹绿，香囊独立红。浸淫因重露，狂暴是秋风。<br>逸调无人唱，秋塘每夜空。何繇见周昉，移入画屏中。</p><p></p><p>《净兴寺杜鹃花绝》唐·韩偓<br>一园红艳醉坡陀，自地连梢簇蒨罗。<br>蜀魄未归长滴血，只应偏滴此丛多。</p><p></p><p>《见花》唐·韩偓<br>褰裳拥鼻正吟诗，日午墙头独见时。<br>血染蜀罗山踯躅，肉红宫锦海棠梨。<br>因狂得病真闲事，欲咏无才是所悲。<br>看却东风归去也，争教判得最繁枝。</p><p></p><p>《深院》唐·韩偓<br>鹅儿唼啑栀黄觜，凤子轻盈腻粉腰。<br>深院下帘人昼寝，红蔷薇架碧芭蕉。</p><p></p><p>《寒食日沙县雨中看蔷薇》(己巳)唐·韩偓<br>何处遇蔷薇，殊乡冷节时。雨声笼锦帐，风势偃罗帏。<br>通体全无力，酡颜不自持。绿疏微露刺，红密欲藏枝。<br>惬意凭阑久，贪吟放醆迟。旁人应见讶，自醉自题诗。</p><p></p><p>《信笔》唐·韩偓<br>睡髻休频拢，春眉忍更长。整钗栀子重，泛酒菊花香。<br>绣叠昏金色，罗揉损砑光。有时闲弄笔，亦画两鸳鸯。</p><p></p><p>《看天王院牡丹》唐·王贞白<br>前年帝里探春时，寺寺名花我尽知。<br>今日长安已灰烬，忍随南国对芳枝。</p><p></p><p>《白牡丹》唐·王贞白<br>谷雨洗纤素，裁为白牡丹。异香开玉合，轻粉泥银盘。<br>晓贮露华湿，宵倾月魄寒。佳人淡妆罢，无语倚朱栏。</p><p></p><p>《芍药》唐·王贞白<br>芍药承春宠，何曾羡牡丹。麦秋能几日，谷雨只微寒。<br>妒态风频起，娇妆露欲残。芙蓉浣纱伴，长恨隔波澜。</p><p></p><p>《独芙蓉》唐·王贞白<br>方塘清晓镜，独照玉容秋。蠹芰不相采，敛苹空自愁。<br>日斜还顾影，风起强垂头。芳意羡何物，双双㶉鸟游。</p><p></p><p>《比红儿诗》唐·罗虬<br>其八<br>匼匝千山与万山，碧桃花下景长闲。<br>神仙得似红儿貌，应免刘郎忆世间。<br>其八十八<br>浅色桃花亚短墙，不因风送也闻香。<br>凝情尽日君知否，还似红儿淡薄妆。<br>其九十六<br>栀子同心裛露垂，折来深恐没人知。<br>花前醉客频相问，不赠红儿赠阿谁。</p><p></p><p>《牡丹》唐·罗邺<br>落尽春红始见花，花时此屋事豪奢。<br>买栽池馆恐无地，看到子孙能几家。<br>门倚长衢攒绣毂，幄笼轻日护香霞。<br>歌钟对此争欢赏，肯信流年鬓有华。</p><p></p><p>《蔷薇》唐·裴说<br>一架长条万朵春，嫩红深绿小窠匀。<br>只应根下千年土，曾葬西川织锦人。</p><p></p><p>《过旧宅看花》唐·雍陶<br>山桃野杏两三栽，树树繁花去复开。<br>今日主人相引看，谁知曾是客移来。</p><p></p><p>《叹灵鹫寺山石榴》唐·雍陶<br>水蝶岩蜂俱不知，露桃凝艶数千枝。<br>山深春晚无人赏，即是杜鹃催落时。</p><p></p><p>《司直巡官司无诸移到玫瑰花》唐·徐夤<br>芳菲移自越一台，最以蔷薇好并栽。<br>稼艳尽怜胜彩绘，嘉名谁赠作玫瑰。<br>春成锦绣吹折同，天染琼瑶日照开。<br>为报朱衣早邀客，莫教零落委苍苔。</p><p></p><p>《灯花》唐·徐夤<br>点蜡烧银却胜栽，九华红艳吐玫瑰。<br>独含冬夜寒光拆，不傍春风暖处开。<br>难见只因能送喜，莫挑唯恐堕成灰。<br>贪膏附热多相误，为报飞蛾罢拂来。</p><p></p><p>《蔷薇》唐·徐夤<br>朝露洒时如濯锦，晚风飘处似遗钿。<br>重门剩着黄金锁，莫被飞琼摘上天。</p><p></p><p>《开窗》唐·徐夤<br>闭户开窗寝又兴，三更时节也如冰。<br>长闲便是忘机者，不出真如过夏僧。<br>环堵岂惭蜗作舍，布衣宁假鹤为翎。<br>蔷薇花尽薰风起，绿叶空随满架藤。</p><p></p><p>《郡庭》(一作伯惜牡丹)唐·徐夤<br>断肠东风落牡丹，为祥为瑞久留难。<br>青春不驻堪垂泪，红艳已空犹倚栏。<br>积藓下销香蕊尽，晴阳高照露华干。<br>明年万叶千枝长，倍发芳菲借客看。</p><p></p><p>《忆荐福寺南院》唐·徐夤<br>忆昔长安落第春，佛宫南院独游频。<br>灯前不动惟金像，壁上曾题尽古人。<br>𫛸鴂声中双阙雨，牡丹花际六街尘。<br>啼猿溪上将归去，合问升平诣秉钧。</p><p></p><p>《依韵和尚书再赠牡丹花》唐·徐夤<br>烂银基地薄红妆，羞杀千花百卉芳。<br>紫陌昔曾游寺看，朱门今在绕栏望。<br>龙分夜雨资娇态，天与春风发好香。<br>多着黄金何处买，轻桡挑过镜湖光。</p><p></p><p>《追和白舍人咏白牡丹》唐·徐夤<br>蓓蕾抽开素练囊，琼葩薰出白龙香。<br>裁分楚女朝云片，剪破姮娥夜月光。<br>雪句岂须征柳絮，粉腮应恨帖梅妆。<br>槛边几笑东篱菊，冷折金风待降霜。</p><p></p><p>《忆牡丹》唐·徐夤<br>绿树多和雪霰栽，长安一别十年来。<br>王侯买得价偏重，桃李落残花始开。<br>宋玉邻边腮正嫩，文君机上锦初裁。<br>沧洲春暮空肠断，画看犹将劝酒杯。</p><p></p><p>《惜牡丹》唐·徐夤<br>今日狂风揭锦筵，预愁吹落夕阳天。<br>闲看红艳只须醉，谩惜黄金岂是贤。<br>南国好偷夸粉黛，汉宫宜摘赠神仙。<br>良时虽作莺花主，白马王孙恰少年。</p><p></p><p>《牡丹花》二首唐·徐夤<br>其一<br>看遍花无胜此花，翦云披雪蘸丹砂。<br>开当青律二三月，破却长安千万家。<br>天纵秾华刳鄙吝，春教妖艳妒豪奢。<br>不随寒令同时放，倍种双松与辟邪。<br>其二<br>万万花中第一流，浅霞轻染嫩银瓯。<br>能狂绮陌千金子，也惑朱门万户侯。<br>朝日照开携酒看，暮风吹落绕栏收。<br>诗书满架尘埃扑，尽日无人略举头。</p><p></p><p>《尚书座上赋牡丹花得轻字韵，其花自越中移植》唐·徐夤<br>流苏凝作瑞华精，仙阁开时丽日晴。<br>霜月冷销银烛焰，宝瓯圆印彩云英。<br>娇含嫩脸春妆薄，红蘸香绡艳色轻。<br>早晚有人天上去，寄他将赠董双成。</p><p></p><p>《依韵和尚书再赠牡丹花》唐·徐夤<br>烂银基地薄红妆，羞杀千花百卉芳。<br>紫陌昔曾游寺看，朱门今在绕栏望。<br>龙分夜雨资娇态，天与春风发好香。<br>多着黄金何处买，轻桡挑过镜湖光。</p><p></p><p>《寒食日题杜鹃花》唐·曹松<br>一朵又一朵，并开寒食时。<br>谁家不禁火，总在此花枝。</p><p></p><p>《牡丹》唐·李山甫<br>邀勒春风不早开，众芳飘后上楼台。<br>数苞仙艳火中出，一片异香天上来。<br>晓露精神妖欲动，暮烟情态恨成堆。<br>知君也解相轻薄，斜倚阑干首重回。</p><p></p><p>《红蔷薇歌》唐·王毂<br>红霞烂泼猩猩血，阿母瑶池晒仙缬。<br>晚日春风夺眼明，蜀机锦彩浑疑黦。<br>公子亭台香触人，百花懡罹无精神。<br>苎罗西子见应妒，风光占断年年新。</p><p></p><p>《牡丹》唐·王毂<br>牡丹妖艳乱人心，一国如狂不惜金。<br>曷若东园桃与李，果成无语自垂阴。</p><p></p><p>《刺桐花》唐·王毂<br>南国清和烟雨辰，刺桐夹道花开新。<br>林梢簇簇红霞烂，暑天别觉生精神。<br>秾英斗火欺朱槿，栖鹤惊飞翅忧烬。<br>直疑青帝去匆匆，收拾春风浑不尽。</p><p></p><p>《观江南牡丹》唐·张𧏖<br>北地花开南地风，寄根还与客心同。<br>群芳尽怯千般态，几醉能消一番红。<br>举世只将华胜实，真禅元喻色为空。<br>近年明主思王道，不许新栽满六宫。</p><p></p><p>《落花》唐·贯休<br>蝶醉蜂痴一簇香，绣葩红蒂堕残芳。<br>因嗟好德人难得，公子王孙尽断肠。</p><p></p><p>《山茶花》唐·贯休<br>风裁日染开仙囿，百花色死猩血谬。<br>今朝一朵堕阶前，应有看人怨孙秀。</p><p></p><p>《木芙蓉》三首唐·黄滔<br>其一<br>黄鸟啼烟二月朝，若教开即牡丹饶。<br>天嫌青帝恩光盛，留与秋风雪寂寥。<br>其三<br>须到露寒方有态，为经霜裛稍无香。<br>移根若在秦宫里，多少佳人泣晓妆。</p><p></p><p>《林书记蔷薇》唐·张碧<br>东风折尽诸花卉，是个亭台冷如水。<br>黄鹂舌滑跳柳阴，教看蔷薇吐金蕊。<br>双成涌出琉璃宫，天香阔罩红熏笼。<br>西施晓下吴王殿，乱抛娇脸新匀浓。<br>瑶姬学绣流苏幔，绿夹殷红垂锦段。<br>炎洲吹落满汀云，阮瑀庭前装一半。<br>醉且书怀还复吟，蜀笺影里霞光侵。<br>秦娥晚凭栏干立，柔枝坠落青罗襟。<br>殷勤无波绿池水，为君作镜开妆蕊。</p><p></p><p>《赵侍郎看红白牡丹，因寄杨状头赞图》唐五代·殷文圭<br>迟开都为让群芳，贵地栽成对玉堂。<br>红艳袅烟疑欲语，素华映月只闻香。<br>剪裁偏得东风意，淡薄似矜西子妆。<br>雅称花中为首冠，年年长占断春光。</p><p></p><p>《柳》唐五代·孙鲂<br>暖催春促吐芳芽，伴雨从风处处斜。<br>莫道玄功无定配，不然争得见桃花。</p><p></p><p>《牡丹》唐五代·孙鲂<br>意态天生异，转看看转新。百花休放艳，三月始为春。<br>蝶死难离槛，莺狂不避人。其如豪贵地，清醒复何因？</p><p></p><p>《看牡丹》二首唐五代·孙鲂<br>其一<br>莫将红粉比秾华，红粉那堪比此花。<br>隔院闻香谁不惜，出栏呈艳自应夸。<br>北方有态须倾国，西子能言亦丧家。<br>输我一枝和晓露，真珠帘外向人斜。<br>其二<br>看花长到牡丹月，万事全忘自不知。<br>风促乍开方可惜，雨淋将谢可堪悲。<br>闲年对坐浑成偶，醉后抛眠恐负伊。<br>也拟便休还改过，迢迢争奈一年期。</p><p></p><p>《主人司空后亭牡丹》唐五代·孙鲂<br>佳卉挺芳辰，夭容乃绝伦。望开从隔岁，愁过即无春。<br>体物真英气，余花似庶人。蜂攒知眷恋，鸟语亦殷勤。<br>况在豪华地，宁同里巷尘！酷怜应丧德，多赏奈怡神。<br>忌秽栽时土，尝甜折处津。绕行那识倦，围坐岂辞频。<br>入梦殊巫峡，临池胜洛滨。乐喧丝杂竹，露渍卯连寅。<br>饮兴尤思满，吟情自合新。怕风惟怯夜，忧雨不经旬。<br>栏槛为良援，亭台是四邻。虽非能伐性，争免碍还淳。<br>斗艳何惭蜀，矜繁未让秦。私心期一日，许近看逡巡。</p><p></p><p>《牡丹落后有作》唐五代·孙鲂<br>未发先悉有一朝，如今零落更魂销。<br>青丛别后无多色，红线穿来己半焦。<br>蓄恨绮罗犹眷眷，薄情蜂蝶去飘飘。<br>明年虽道还期在，争柰凭栏乍寂寥。</p><p></p><p>《题未开牡丹》唐五代·孙鲂<br>青苞虽小叶虽疏，贵气高情便有余。<br>浑未盛时犹若此，算应开日合何如。<br>寻芳蝶已栖丹槛，衬落苔先染石渠。<br>无限风光言不得，一心留在暮春初。</p><p></p><p>《又题牡丹上主人司空》唐五代·孙鲂<br>一年芳胜一年芳，爱重贤侯意异常。<br>手辟红房看阔狭，自张青幄盖馨香。<br>白疑美玉无多润，紫觉灵芝不是祥。<br>只恐梦征他日去，又须疑向凤池傍。</p><p></p><p>《甘露寺紫薇花》唐五代·孙鲂<br>蜀葵鄙下兼全落，菡萏清高且未开。<br>赫日迸光飞蝶去，紫薇擎艳出林来。<br>闻香不称从僧舍，见影尤思在酒杯。<br>谁笑晚芳为贱劣，便饶春丽已尘埃。<br>牵吟过夏惟忧尽，立看移时亦忘回。<br>惆怅寓居无好地，懒能分取一枝栽。</p><p></p><p>《早梅》唐五代·齐已<br>万木冻欲折，孤根暖独回。前村深雪里，昨夜一枝开。<br>风递幽香出，禽窥素艳来。明年如应律，先发映春台。</p><p></p><p>《春雨》唐五代·齐已<br>欲布如膏势，先闻动地雷。云龙相得起，风电一时来。<br>霡霂农桑野，冥蒙杨柳台。何人待晴暖，庭有牡丹开。</p><p></p><p>《湘中春兴》唐五代·齐已<br>雨歇江明苑树干，物妍时泰恣游盘。<br>更无轻翠胜杨柳，尽觉浓华在牡丹。<br>终日去还抛寂寞，绕池回却凭栏干。<br>红芳片片由青帝，忍向西园看落残！</p><p></p><p>《桃花》唐五代·齐已<br>风暖仙源里，春和水国中。<br>流莺应见落，舞蝶未知空。</p><p></p><p>《寄武陵道友》唐五代·齐已<br>阮肇迷仙处，禅门接紫霞。不知寻鹤路，几里入桃花。<br>晚树阴摇藓，春潭影弄砂。何当见招我，乞与片生涯。</p><p></p><p>《书匡山隐者壁》唐五代·齐已<br>红霞青壁底，石室薜萝垂。应有迷仙者，曾逢采药时。<br>桃花饶两颊，松叶浅长髭。直是来城市，何人识得伊。</p><p></p><p>《蔷薇》唐五代·齐已<br>根本似玫瑰，繁美刺外开。香高丛有架，红落地多苔。<br>去住闲人看，晴明远蝶来。牡丹先几日，销歇向尘埃。</p><p></p><p>《红蔷薇花》唐五代·齐已<br>晴日当楼晓香歇，锦带盘空欲成结。<br>莺声渐老柳飞时，狂风吹落猩猩血。</p><p></p><p>《题南平后园牡丹》唐五代·齐已<br>暖披烟艳照西园，翠幄朱栏护列仙。<br>玉帐笙歌留尽日，瑶台伴侣待归天。<br>香多觉受风光剩，红重知含雨露偏。<br>上客分明记开处，明年开更胜今年。</p><p></p><p>《雨中看牡丹》唐五代·窦梁宾<br>东风未放晓泥干，红药花开不奈寒。<br>待得天晴花已老，不如携手雨中看。</p><p></p><p>《晚春送牡丹》唐五代·李建勋<br>携觞邀客绕朱栏，肠断残春送牡丹。<br>风雨数来留不得，离披将谢忍重看。<br>氛氲兰麝香初减，零落云霞色渐干。<br>借问少年能几许，不须推酒厌杯盘。</p><p></p><p>《蔷薇》二首唐五代·李建勋<br>其一<br>万蕊争开照槛光，诗家何物可相方。<br>锦江风撼云霞碎，仙子衣飘黼黻香。<br>裛露早英浓压架，揹人狂蔓暗穿墙。<br>彩笺蛮榼旬休日，欲召亲宾看一场。<br>其二<br>拂檐拖地对前墀，蝶影蜂声烂熳时。<br>万倍馨香胜玉蕊，一生颜色笑西施。<br>忘归醉客临高架，恃宠佳人索好枝。<br>将并舞腰谁得及，惹衣伤手尽从伊。</p><p></p><p>《再看光福寺牡丹》五代·刘兼<br>去年曾看牡丹花，蛱蝶迎人傍彩霞。<br>今日再游光福寺，春风吹我入仙家。<br>当筵芬馥歌唇动，倚槛娇羞醉眼斜。<br>来岁未朝金阙去，依前和露载归衙。</p><p></p><p>《海棠花》五代·刘兼<br>淡淡微红色不深，依依偏得似春心。<br>烟轻虢国颦歌黛，露重长门敛泪衿。<br>低傍绣帘人易折，密藏香蕊蝶难寻。<br>良宵更有多情处，月下芬芳伴醉吟。</p><p></p><p>《咏木芙蓉》五代·刘兼<br>素灵失律诈风流，强把芳菲半载偷。<br>是叶葳蕤霜照夜，此花烂熳火烧秋。<br>谢莲色淡争堪种，陶菊香秾亦合羞。<br>谁道金风能肃物，因何厚薄不相侔。</p><p></p><p>《题牡丹》五代·卢士衡<br>万叶红绡翦尽春，丹青任写不如真。<br>风光九十无多日，难惜尊前折赠人。</p><p></p><p>《木兰花》五代·庾传素<br>木兰红艳多情态，不似凡花人不爱。<br>移来孔雀槛边栽，折向凤凰钗上戴。<br>是何芍药争风彩，自共牡丹长作对。<br>若教为女嫁东风，除却黄莺难匹配。</p><p></p><p>《残牡丹》南唐·李建勋<br>肠断题诗如执别，芳茵愁更绕阑铺。<br>风飘金蕊看全落，露滴檀英又暂苏。<br>失意婕妤妆渐薄，背身妃子病难扶。<br>回看池馆春休也，又是迢迢看画图。</p><p></p><p>《晚春送牡丹》南唐·李建勋<br>携觞邀客绕朱阑，肠断残春送牡丹。<br>风雨数来留不得，离披将谢忍重看！<br>氛氲兰麝香初减，零落云霞色渐干。<br>借问少年能几许，不须推酒厌杯盘。</p><p></p><p>《应天长》南唐·冯延巳<br>石城山下桃花绽，宿雨初晴云未散。<br>南去棹，北飞雁，水阔山遥肠欲断。<br>倚楼情绪懒，惆怅春心无限。<br>燕度蒹葭风晚，欲归愁满面。</p><p></p><p>《渔父》南唐·李煜<br>浪花有意千重雪，桃李无言一队春。<br>一壶酒，一竿纶，世上如侬有几人？</p><p></p><p>《柴司徒宅牡丹》南唐·李中<br>暮春栏槛有佳期，公子开颜乍拆时。<br>翠幄密笼莺未识，好香难掩蝶先知。<br>愿陪妓女争调乐，欲赏宾朋预课诗。<br>只恐却随云雨去，隔年还是动相思。</p><p></p><p>《春夕偶作》南唐·李中<br>早是春愁触目生，那堪春夕酒初醒。<br>贯珠声罢人归去，半落桃花月在庭。</p><p></p><p>《春日招宋维先辈》南唐·李中<br>瓮中竹叶今朝熟，鉴里桃花昨日开。<br>为报广寒攀桂客，莫辞相访共衔杯。</p><p></p><p>《芍药》南唐·张泌<br>香清粉澹怨残春，蝶翅蜂须恋蕊尘。<br>闲倚晚风生怅望，静留迟日学因循。<br>休将薜荔为青琐，好与玫瑰作近邻。<br>零落若教随暮雨，又应愁杀别离人。</p><p></p><p>《春晚谣》南唐·张泌<br>雨微微，烟霏霏，小庭半拆红蔷薇。<br>钿筝斜倚画屏曲，零落几行金雁飞。<br>萧关梦断无寻处，万叠春波起南浦。<br>凌乱杨花扑绣帘，晚窗时有流莺语。</p><p></p><p>《蔷薇诗一首十八韵，呈东海侍郎徐铉》南唐·李从善<br>绿影覆幽池，芳菲四月时。管弦朝夕兴，组绣百千枝。<br>盛引墙看遍，高烦架屡移。露轻濡彩笔，蜂误拂吟髭。<br>日照玲珑慢，风摇翡翠帷。早红飘藓地，狂蔓挂蛛丝。<br>嫩刺牵衣细，新条窣草垂。晚香难暂舍，娇自态相窥。<br>深浅分前后，荣华互盛衰。尊前留客久，月下欲归迟。<br>何处繁临砌，谁家密映篱。绛罗房灿烂，碧玉叶参差。<br>分得殷勤种，开来远近知。晶荧歌袖袂，柔弱舞腰支。<br>膏麝谁将比，庭萱自合嗤。匀妆低水鉴，泣泪滴烟○。<br>画拟凭梁广，名宜亚楚姬。</p><p></p><p>《依蕴和令公大王蔷薇诗》南唐北宋·徐铉<br>绿树成阴后，群芳稍歇时。谁将新濯锦，挂向最长枝？<br>卷箔香先入，凭栏影任移。赏频嫌酒渴，吟苦怕霜髭。<br>架迥笼云幄，庭虚展绣帷。有情萦舞袖，无力罥游丝。<br>嫩蕊莺偷采，柔条柳伴垂。荀池波自照，梁苑客尝窥。<br>玉李寻皆谢，金桃亦暗衰。花中应独贵，庭下故开迟。<br>委艳妆苔砌，分华借槿篱。低昂匀灼烁，浓淡叠参差。<br>幸植王宫里，仍逢宰府知。芳心向谁许，醉态不能支。<br>芍药天教避，玫瑰众共嗤。光明烘尽景，润腻裛轻??。<br>丽似期神女，珍如重卫姬。君王偏属咏，七子尽搜奇。</p><p></p><p>《严相公宅牡丹》南唐北宋·徐铉<br>但是豪家重牡丹，争如丞相阁前看。<br>凤楼日暖开偏早，鸡树阴浓谢更难。<br>数朵已应迷国艳，一枝何幸上尘冠。<br>不知更许凭栏否，烂漫春光未肯残。</p><p></p><p>《和贾员外戬见赠玉蘂花栽》南唐北宋·徐铉<br>琼瑶一簇带花来，便㔉苍苔手自栽。<br>喜见唐昌旧颜色，为君判病酌金罍。</p><p></p><p>《题殷舍人宅木芙蓉》南唐北宋·徐铉<br>怜君庭下木芙蓉，袅袅织枝淡淡红。<br>晓吐芳心零宿露，晚摇娇影媚清风。<br>似含情态愁秋雨，暗减馨香借菊丛。<br>默饮数杯应未称，不知歌管与谁同？</p><p></p><p>《生查子》五代·孙光宪<br>清晓牡丹芳，红艳凝金蕊。<br>乍占锦江春，永认笙歌地。<br>感人心，为物瑞，烂漫烟花里。<br>戴上玉钗时，迥与凡花异。</p><p></p><p>《山舍南溪小桃花》五代北宋·李九龄<br>一树繁英夺眼红，开时先合占东风。<br>可怜地僻无人赏，抛掷深山乱木中。</p><p></p><p>《维杨秋日牡丹寄六合县尉郭承范》北宋·潘阆<br>绕栏忽见思徬徨，造化功深莫可量。<br>秾艳算无三月盛，残红更向九秋芳。<br>万家珠翠还争赏，一郡笙歌又是狂。<br>惆怅东篱下黄菊，有谁来折泛瑶觞。</p><p></p><p>《奉圣旨赋牡丹花》北宋·寇准<br>栽培终得近天家，独有芳名出众花。<br>香遽暖风飘御座，叶笼轻霭衬明霞。<br>纵吟宜把红残䴙，留赏惟将翠幄遮。<br>深觉侍臣千载幸，许随仙杖看秾华。</p><p></p><p>《咏莲》北宋·杜衍<br>凿破苍苔涨作池，芰荷分得绿差差。<br>晓来一朵烟波上，似画真妃出浴时。</p><p></p><p>《雨中荷花》北宋·杜衍<br>翠盖佳人临水立，檀粉不匀香汗湿。<br>一阵风来碧浪翻，真珠零落难收拾。</p><p></p><p>《山僧雨中送牡丹》北宋·王禹偁<br>数枝香带雨霏霏，雨里携来叩竹扉。<br>拟戴却休成怅望，御园曾插满头归。</p><p></p><p>《咏朱红牡丹》北宋·王禹偁<br>渥丹容貌着霓裙，何事僧轩此一株。<br>应是吴宫歌舞罢，西施因醉误施朱。</p><p></p><p>《题钱塘县罗江东手植海棠》北宋·王禹偁<br>江东遗迹在钱塘，手植庭花满县香。<br>若使当年君显位，海棠今日是甘棠。</p><p></p><p>《别堂后海棠》(此花余去后是推官王校书移入)北宋·王禹偁<br>一堆红雪媚青春，惜别须教泪满巾。<br>好在明年莫憔悴，校书兼是爱花人。</p><p></p><p>《商山海棠》北宋·王禹偁<br>锦里名虽盛，商山艳更繁。别疑天与态，不称土生根。<br>浅着红兰染，深于降雪喷。待开先让酒，怕落预呼魂。<br>香里无勍敌，花中是至尊。桂须辞月窟，桃合避僊源。<br>浮动冠频侧，霓裳袖忽翻。望夫临水石，窥客出墙垣。<br>赠别难饶柳，忘忧肯让萱。轻轻飞燕舞，脉脉息妫言。<br>蕙陋虚侵迳，梨凡浪占园。论心留蝶宿，低面厌莺喧。<br>不忝神僊品，何辜造化恩。自期栽御苑，谁使掷山村。<br>绮季荒祠畔，僊娥古洞门。烟愁思旧梦，雨泣怨新婚。<br>画恐明妃恨，移同卓氏奔。秪教三月见，不得四时存。<br>绣被堆笼势，燕脂浥泪痕。贰车春未去，应得伴芳樽。</p><p></p><p>《南静川野桃花下独酌，因简同年冯中允》北宋·王禹偁<br>野桃无主满山隈，迁客携觞独自来。<br>尽日馨香留我醉，每春颜色为谁开。<br>枝穿绿竹浑疑画，片落丹河去不回。<br>待约同年一攀折，便如刘阮到天台。</p><p></p><p>《后土庙琼花》(并序)二首北宋·王禹偁<br>(扬州后土庙有花一株，洁白可爱，且其树大而花繁，不知实何木也，俗谓之琼花，因赋诗以状其态云。)<br>其一<br>谁移琪树下仙乡，二月轻冰八月霜<br>若使寿阳公主在，自当羞见落梅妆。<br>其二<br>春冰薄薄压枝柯，分与清香是月娥。<br>忽似暑天深涧底，老松擎雪白娑婆。</p><p></p><p>《贺圣朝》北宋·杜安世<br>牡丹盛折春将暮，群芳羞炉。几时流落在人间，半间仙露。<br>馨香艳冶，吟看醉赏，叹谁能留住？<br>莫辞持烛夜深深，怨等闲风雨。</p><p></p><p>《玉楼春》北宋·杜安世<br>三月牡丹呈艳态，壮观人间春世界。<br>鲛绡玉槛作扃栊，淹雅洞中王母队。<br>不奈风吹兼日晒，国貌天香无物赛。<br>直须共赏莫轻孤，回首万金何处买？</p></div><div class="post-meta meta-tags"><ul class=clearfix><li><a>'咏花','古诗','词大'</a></li></ul></div></article></div></div><div id=secondary><section class=widget><form id=search action=//www.google.com/search method=get accept-charset=utf-8 target=_blank _lpchecked=1><input type=text name=q maxlength=20 placeholder=搜索>
<input type=hidden name=sitesearch value=geekbank.cf>
<button type=submit>🔍</button></form></section><section class=widget><h3 class=widget-title>最新文章 ⚡</h3><ul class=widget-list></ul></section><section class=widget><h3 class=widget-title>其他</h3><ul class=widget-list><li><a href=TOS.html>使用條款</a></li><li><a href=CommentPolicy.html>留言政策</a></li><li><a href=mailto:gdnews@tuta.io rel=nofollow>DMCA</a></li><li><a href=mailto:gdnews@tuta.io rel=nofollow>聯絡我們</a></li></ul></section></div></div></div></div><footer id=footer><div class=container>&copy; 2020 <a href>极客快訊</a></div></footer><script type=text/javascript>window.MathJax={tex2jax:{inlineMath:[['$','$']],processEscapes:true}};</script><script src="https://cdnjs.cloudflare.com/ajax/libs/mathjax/2.7.5/MathJax.js?config=TeX-MML-AM_CHTML" async></script><a id=rocket href=#top></a><script type=text/javascript src=https://kknews.cf/js/totop.js async></script><script type=application/javascript>var doNotTrack=false;if(!doNotTrack){window.ga=window.ga||function(){(ga.q=ga.q||[]).push(arguments)};ga.l=+new Date;ga('create','UA-146415161-2','auto');ga('send','pageview');}</script><script async src=https://www.google-analytics.com/analytics.js></script><script type=text/javascript src="//s7.addthis.com/js/300/addthis_widget.js#pubid=ra-5e508ed9e4e698bb"></script></body></html>