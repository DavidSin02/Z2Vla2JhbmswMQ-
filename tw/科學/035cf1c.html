<!doctype html><html lang=tw><head><meta charset=utf-8><meta http-equiv=x-ua-compatible content="IE=edge"><meta name=viewport content="width=device-width,initial-scale=1"><meta name=referrer content="no-referrer"><link rel=dns-prefetch href=https://i.geekbank.cf/><title>古人詠花的古詩詞大全集（千首）上 | 极客快訊</title><meta property="og:title" content="古人詠花的古詩詞大全集（千首）上 - 极客快訊"><meta property="og:type" content="article"><meta property="og:locale" content="tw"><meta property="og:image" content="https://p9.pstatp.com/large/pgc-image/0cb6f44c30c548f4a03c4a57ae4130a9"><link rel=alternate hreflang=x-default href=https://geekbank.cf/tw/%e7%a7%91%e5%ad%b8/035cf1c.html><link rel=alternate hreflang=zh-tw href=https://geekbank.cf/tw/%e7%a7%91%e5%ad%b8/035cf1c.html><link rel=alternate hreflang=zh-cn href=https://geekbank.cf/cn/%e7%a7%91%e5%ad%b8/035cf1c.html><link rel=alternate hreflang=zh-hk href=https://geekbank.cf/tw/%e7%a7%91%e5%ad%b8/035cf1c.html><link rel=alternate hreflang=zh-mo href=https://geekbank.cf/tw/%e7%a7%91%e5%ad%b8/035cf1c.html><link rel=alternate hreflang=zh-my href=https://geekbank.cf/cn/%e7%a7%91%e5%ad%b8/035cf1c.html><link rel=alternate hreflang=zh-sg href=https://geekbank.cf/cn/%e7%a7%91%e5%ad%b8/035cf1c.html><link rel=canonical href=https://geekbank.cf/tw/%e7%a7%91%e5%ad%b8/035cf1c.html><meta property="article:published_time" content="2020-10-29T20:57:52+08:00"><meta property="article:modified_time" content="2020-10-29T20:57:52+08:00"><meta name=Keywords content><meta name=description content="古人詠花的古詩詞大全集（千首）上"><meta name=author content="极客快訊"><meta property="og:url" content="/tw/%E7%A7%91%E5%AD%B8/035cf1c.html"><link rel=apple-touch-icon sizes=180x180 href=../../apple-touch-icon.png><link rel=icon type=image/png sizes=32x32 href=../../favicon-32x32.png><link rel=icon type=image/png sizes=16x16 href=../../favicon-16x16.png><link rel=manifest href=../../site.webmanifest><link rel=mask-icon href=../../safari-pinned-tab.svg color=#5bbad5><meta name=msapplication-TileColor content="#ffc40d"><meta name=theme-color content="#ffffff"><link rel=stylesheet href=https://geekbank.cf/css/normalize.css><link rel=stylesheet href=https://geekbank.cf/css/style.css><script type=text/javascript src=https://cdnjs.cloudflare.com/ajax/libs/jquery/3.4.1/jquery.min.js></script><script type=text/javascript src=https://geekbank.cf/js/jqthumb.min.js></script><script data-ad-client=ca-pub-3525055026201463 async src=https://pagead2.googlesyndication.com/pagead/js/adsbygoogle.js></script></head><body><header id=header class=clearfix><div class=container><div class=col-group><div class=site-name><h1><a id=logo href>🤓 极客快訊 Geek Bank</a></h1><p class=description>為你帶來最全的科技知識 🧡</p></div><div><nav id=nav-menu class=clearfix><a class=current href>猜你喜歡</a>
<a href=../../tw/categories/%E7%A7%91%E6%8A%80.html title=科技>科技</a>
<a href=../../tw/categories/%E9%81%8A%E6%88%B2.html title=遊戲>遊戲</a>
<a href=../../tw/categories/%E7%A7%91%E5%AD%B8.html title=科學>科學</a></nav></div></div></div></header><div id=body><div class=container><div class=col-group><div class=col-8 id=main><div class=res-cons><article class=post><header><h1 class=post-title>古人詠花的古詩詞大全集（千首）上</h1></header><date class="post-meta meta-date">2020-10-29</date><div class=post-meta><span>|</span>
<span class=meta-category><a href=tw/categories/%E7%A7%91%E5%AD%B8.html>科學</a></span></div><div class=post-content><p><br></p><div class=pgc-img><img alt=古人詠花的古詩詞大全集（千首）上 onerror=errorimg.call(this); src=https://p9.pstatp.com/large/pgc-image/0cb6f44c30c548f4a03c4a57ae4130a9><p class=pgc-img-caption></p></div><h1 class=pgc-h-arrow-right>古人詠花詩詞(千首)</h1><p>《詠蘭》春秋·魯·孔子<br>芝蘭生於深谷，不以無人而不芳；<br>君子修道立德。不為困窮而改節。</p><p></p><p>《九歌》戰國·楚·屈原<br>綠葉兮素權，芳菲菲兮龔餘。<br>秋蘭兮青青，綠葉兮紫莖。<br>餘既滋蘭之九畹兮，又樹蕙之百畝。</p><p></p><p>《離騷》戰國·楚·屈原<br>扈江蘺與辟芷兮，紉秋蘭以為佩。<br>時曖曖其將罷兮，結幽蘭而延佇。<br>戶服艾以盈要兮，謂幽蘭其不佩。<br>蘭芷變而不芳兮，荃蕙化而為茅。</p><p></p><p>《秋風辭》西漢·劉徹(漢武帝)<br>秋風起兮白雲飛，草木黃落兮雁南歸。<br>蘭有秀兮菊有芳，懷佳人兮不能忘。<br>泛樓船兮濟汾河，橫中流兮揚素波。<br>簫鼓鳴兮發棹歌，歡樂極兮哀情多。<br>少壯幾時兮奈老何！</p><p></p><p>《怨篇》東漢·張衡<br>猗猗秋蘭，植彼中阿。有馥其芳，有花其黃。<br>雖曰幽深，厥美彌嘉。之子云遠，我勞如何。</p><p></p><p>《詠蕙詩》東漢·繁欽<br>蕙草生山北，託身失所依。植根陰崖側，夙夜懼危頹。<br>寒泉浸我根，悽風常徘徊。三光照八極，獨不蒙餘暉。<br>葩葉永凋瘁，凝露不暇晞。百卉皆含榮，已獨失時姿。<br>比我英芳發，鶗鴂鳴已哀。</p><p></p><p>《酒會詩》三國·魏·嵇康<br>猗猗蘭藹，植彼中原。綠葉幽茂，麗蕊濃繁。<br>馥馥惠芳，順風而宣。將御椒房，吐薰龍軒。<br>瞻彼秋草，悵矣惟騫。</p><p></p><p>《秋蘭篇》西晉·傅玄<br>秋蘭映玉池，池水清且芳。芙蓉隨風發，中有雙鴛鴦。<br>雙魚自踴躍，兩鳥時迴翔。君其歷九秋，與妾同衣裳。</p><p></p><p>《荷》西晉·張華<br>荷生綠泉中，碧葉齊如規。迴風蕩流霧，珠水逐條垂。<br>照灼此金塘，藻曜君玉池。不愁世賞絕，但畏盛明移。</p><p></p><p>《菊》東晉·袁崧<br>靈菊植幽崖，擢穎凌寒飆。<br>春露不染色，秋霜不改條。</p><p></p><p>《幽蘭》東晉·陶淵明<br>幽蘭生前庭，含薰待清風。清風脫然至，見別蕭艾中。<br>行行失故路，任道或能通。覺悟當念還，鳥盡廢良弓。</p><p></p><p>《和郭主簿》東晉·陶淵明<br>芳菊開林耀，青松冠巖列。<br>懷此貞秀姿，卓為霜下傑。</p><p></p><p>《飲酒》東晉·陶淵明<br>其一<br>結廬在人境，而無車馬喧。<br>問君何能爾，心遠地自偏。<br>採菊東籬下，悠然見南山。<br>山氣日夕佳，飛鳥相與還。<br>此中有真意，欲辯已忘言。<br>其二<br>秋菊有佳色，衰露掇其英。<br>汛此忘憂物，遠我遺世情。<br>一觴雖獨進，杯盡壺自傾。<br>日入群動息，歸鳥趨林鳴。<br>嘯傲東軒下，聊復得此生。</p><p></p><p>《贈范曄》北朝·魏·陸凱<br>折梅逢驛使，寄與隴頭人。<br>江南無所有，聊贈一枝春。</p><p></p><p>《採蓮曲》北朝·齊·殷英童<br>盪舟無數伴，解纜自相催。汗粉無庸拭，風裙隨意開。<br>棹移浮荇亂，船進倚荷來。藕絲牽作縷，蓮葉捧成杯。</p><p></p><p>《幽蘭》五首南朝·宋·鮑照<br>傾輝引暮色，孤景留思顏。梅歇春欲罷，期渡往不還。<br>簾委蘭蕙露，帳含桃李風。攬帶昔何道，坐令芳節終。<br>結佩徒分明，抱樑輒乖忤。華落不知終，空愁坐相誤。<br>眇眇蛸掛網，漠漠蠶弄絲。空慚不自信，怯與君畫期。<br>陳國鄭東門，古今共所知。長袖暫徘徊，駟馬停路歧。</p><p></p><p>《詠牆北梔子詩》南朝·齊·謝朓<br>有美當階樹，霜露未能移。金蕡發朱採，映日以離離。<br>幸賴夕陽下，餘景及西枝。還思照綠水，君階無曲池。<br>餘榮未能已，晚實猶見奇。復留傾筐德，君恩信未貲。</p><p></p><p>《詠薔薇》南朝·齊·謝朓<br>低枝詎勝葉，輕香幸自通。發萼初攢紫，餘採尚霏紅。<br>新花對白日，故蕊逐行風。參差不俱曜，誰肯盼微叢？</p><p></p><p>《別詩》南朝·齊·範雲<br>洛陽城東西，長作經時別。<br>昔去雪如花，今來花似雪。</p><p></p><p>《詠薔薇》南朝·齊·柳惲<br>當戶種薔薇，枝葉太葳蕤。不搖香已亂，無風花自飛。<br>春閨不能靜，開匣理明妃。曲池浮采采，斜岸列依依。<br>或聞好音度，時見銜泥歸。且對清觴湛，其餘任是非。</p><p></p><p>《採蓮》南朝·樑·吳均<br>錦帶雜花鈿，羅衣垂綠川。問子今何去，出採江南蓮。<br>遼西三千里，欲寄無因緣。願君早旋返，及此荷花鮮。</p><p></p><p>《詠荷》南朝·樑·江洪<br>澤陂有微草，能花復能實。碧葉喜翻風，紅英宜照日。<br>移居玉池上，託根庶非失。如何霜露交，應與飛蓬匹。</p><p></p><p>《妻劉三娘》南朝·樑·徐悱<br>兩葉雖為贈，交情永未因。<br>同心何處切，梔子最關人。</p><p></p><p>《詠芙蓉》南朝·樑·沈約<br>微風搖紫葉，輕露拂朱房。<br>中池所以綠，待我泛紅光。</p><p></p><p>《詠雪詩》南朝·樑·裴子野<br>飄灑千里雪。倏忽度龍沙。從雲合且散。因風捲復斜。<br>拂草如連蝶。落樹似飛花。若贈離居者。折以代瑤華。</p><p></p><p>《夏歌》南朝·樑·蕭衍(梁武帝)<br>江南蓮花開，紅光照碧水。<br>色同心復同，藕異心無異。</p><p></p><p>《紫蘭始萌詩》南朝·樑·蕭衍(梁武帝)<br>種蘭玉臺下，氣暖蘭始萌。<br>芬芳與時發，婉轉迎節生。<br>獨使金翠嬌，偏動紅綺情。<br>二遊何足壞，一顧非傾城。<br>羞將苓芝侶，豈畏鶗鴂鳴。</p><p></p><p>《雪裡覓梅花》南朝·樑·蕭綱(簡文帝)<br>絕訝梅花晚，爭來雪裡窺。下枝低可見，高處遠難知。<br>俱羞惜腕露，相讓道腰羸。定須還剪採，學作兩三技。</p><p></p><p>《詠梔子花》南朝·樑·蕭綱(簡文帝)<br>素華偏可喜，的的半臨池。<br>疑為霜裹葉，復類雪封枝。<br>日斜光隱見，風還影合離。</p><p></p><p>《詠芙蓉》南朝·樑·蕭綱(簡文帝)<br>圓花一蒂卷，交葉半心開。<br>影前光照耀，香裡蝶徘徊。<br>欣隨玉露點，不逐秋風催。</p><p></p><p>《半路溪》南朝·樑·蕭綱(簡文帝)<br>相逢半路溪，隔溪猶不渡。望望判始是，翩翩識行步。<br>摘贈蘭澤芳，欲表同心句。先將動舊情，恐君疑妾妒。</p><p></p><p>《採蓮曲》南朝·樑·劉孝威<br>金槳木蘭船，戲採江南蓮。蓮香隔浦渡，荷葉滿江鮮。<br>房垂易入手，柄曲自臨盤。露花時溼釧，風莖乍拂鈿。</p><p></p><p>《賦得詠石榴詩》南朝·樑·蕭繹(梁元帝)<br>塗林應未發，春暮轉相催。<br>燃燈疑夜火，連珠勝早梅。<br>西域移根至，南方釀酒來。<br>葉翠如新剪，花紅似故栽。<br>還憶河陽縣，映水珊湖開。</p><p></p><p>《賦得蘭澤多芳草詩》南朝·樑·蕭繹(梁元帝)<br>春蘭本無絕，春澤最葳蕤。<br>燕姬得夢罷，尚書奏事歸。<br>臨池影入浪，從風香拂衣。<br>當門已芬馥，入室更芳菲。<br>蘭生不擇逕，十步豈難稀。</p><p></p><p>《詠蘭詩》南朝·樑·蕭詧<br>折莖聊可佩，入室自成芳。<br>開花不競節，含秀委微霜。</p><p></p><p>《賦新題得蘭生野徑詩》南朝·樑陳·張正見<br>披襟出蘭畹，命酌動幽心。鋤罷還開路，歌喧自動琴。<br>華燈共影落，芳杜雜花深。莫言閒逕裡，遂不斷黃金。</p><p></p><p>《梅花》南朝·樑陳·庾信<br>當年臘月半，已覺梅花闌。不信今春晚，俱來雪裡看。<br>樹動懸冰落，枝高出手寒。早知覓不見，真悔著衣單。</p><p></p><p>《早梅》南朝·陳·謝燮<br>迎春故早發，獨自不疑寒。<br>畏落眾花後，無人別意看。</p><p></p><p>《芙蓉花》隋·辛德源<br>洛神挺凝素，文君拂豔紅。麗質徒相比，鮮彩兩難同。<br>光臨照波日，香隨出岸風。涉江良自遠，託意在無窮。</p><p></p><p>《詠同心芙蓉》隋·杜公瞻<br>灼灼荷花瑞，亭亭出水中。一莖孤引綠，雙影共分紅。<br>色奪歌人臉，香亂舞衣風。名蓮自可念，況復兩心同。</p><p></p><p>《芳蘭》唐·李世民<br>春暉開禁苑，淑景媚蘭場。映庭含淺色，凝露泫浮光。<br>日麗參差影，風傳輕重香。會須君子折，佩裡作芬芳。</p><p></p><p>《春莊》唐·王勃<br>山中蘭葉徑，城外李桃園。豈知人事靜，不覺鳥啼喧。</p><p></p><p>《感遇》三十八首唐·陳子昂<br>其二</p><p>《詠蘭》<br>蘭若生春夏，芊蔚何青青。幽獨空林色，朱蕤冒紫莖。<br>遲遲百日晚，裊裊秋風生。歲華盡搖落，芳意竟何成！</p><p></p><p>《望人家桃李花》唐·賀知章<br>山源夜雨度仙家，朝發東園桃李花。<br>桃花紅兮李花白，照灼城隅復南陌。<br>南陌青樓十二重，春風桃李為誰容。<br>棄置千金輕不顧，踟躕五馬謝相逢。<br>徒言南國容華晚，遂嘆西家嘆落遠。<br>的陳長奉明光控，氯工半人被香苑。<br>苑中珍木元自奇，黃金作葉白銀枝。<br>千年萬歲不調落，還將桃李更相宜。<br>桃李從來田井傍，成通結影矜豔陽。<br>莫道春花木可村，會持仙實薦君王。</p><p></p><p>《粲公院各賦一物得初荷》唐·李嶠<br>微風和眾草，大葉長圓陰。<br>晴露珠共合，夕陽花映深。<br>從來不著水，清淨來因心。</p><p></p><p>《詠桂花》唐·李嶠<br>未殖蟾宮裡，寧移玉殿幽。枝生無限月，花滿自然秋。<br>俠客條為馬，仙人葉作舟。願君期道術，攀折可淹留。</p><p></p><p>《代悲白頭翁》唐·劉希夷<br>洛陽城東桃李花，飛來飛去落誰家？<br>洛陽女兒惜顏色，坐見落花長嘆息。<br>今年花落顏色改，明年花開復誰在？<br>已見松柏摧為薪，更聞桑田變成海。<br>古人無復洛城東，今人還對落花風。</p><p></p><p>《雜曲歌辭·桃花行》唐·蘇頲<br>桃花灼灼有光輝，無數成蹊點更飛。<br>為見芳林含笑待，遂同溫樹不言歸。<br>羅敷獨向東方去，謾學他家作使君。</p><p></p><p>《侍宴桃花園詠桃花應制》唐·蘇頲<br>桃花灼灼有光輝，無數成蹊點更飛。<br>為見芳林含笑待，遂同溫樹不言歸。</p><p></p><p>《古意》唐·王昌齡<br>桃花四面發，桃葉一枝開。<br>欲暮黃鸝囀，傷心玉鏡臺。<br>清箏嚮明月，半夜春風來。</p><p></p><p>《春宮怨》唐·王昌齡<br>昨夜風開露井桃，未央前殿月輪高。<br>平陽歌舞新承寵，簾外春寒賜錦袍。</p><p></p><p>《留別武陵袁丞》唐·王昌齡<br>皇恩暫遷謫，待罪逢知己。從此武陵溪，孤舟二千里。<br>桃花遺古岸，金澗流春水。誰識馬將軍，忠貞抱生死。</p><p></p><p>《採蓮曲》二首唐·王昌齡<br>其一<br>吳姬越豔楚王妃，爭弄蓮舟水溼衣。<br>來時浦口花迎入，採罷江頭月送歸。<br>其二<br>荷葉羅裙一色裁，芙蓉向臉兩邊開。<br>亂入池中看不見，聞歌始覺有人來。</p><p></p><p>《越女》唐·王昌齡<br>越女作桂舟，還將桂為楫。湖上水渺漫，清江不可涉。<br>摘取芙蓉花，莫摘芙蓉葉。將歸問夫婿，顏色何如妾？</p><p></p><p>《同和詠樓前海石榴》二首唐·孫逖<br>其一<br>客自新亭郡，朝來數物華。傳君妓樓好，初落海榴花。<br>露色珠簾映，香風粉壁遮。更宜林下雨，日晚逐行車。<br>其二<br>海上移珍木，樓前詠所思。遙聞下車日，正在落花時。<br>舊綠香行蓋，新紅灑步綦。從來寒不易，終見久逾滋。</p><p></p><p>《三月三日定昆池奉和蕭令得潭字韻》唐·張說<br>暮春三月日重三，春水桃花滿禊潭。<br>廣樂逶迤天上下，仙舟搖衍鏡中酣。</p><p></p><p>《翻著葛巾呈趙尹》唐·張說<br>昔日接○倒，今我葛巾翻。宿酒何時醒，形骸不復存。<br>忽聞有嘉客，躧步出閒門。桃花春徑滿，誤識武陵源。</p><p></p><p>《送元公之鄂渚尋觀主張驂鸞》唐·孟浩然<br>桃花春水漲，之子忽乘流。峴首辭蛟浦，江中問鶴樓。<br>贈君青竹杖，送爾白蘋洲。應是神仙子，相期汗漫遊。</p><p></p><p>《感遇》唐·張九齡<br>蘭葉春葳蕤，桂華秋皎潔。欣欣此生意，自爾為佳節。<br>誰知林棲者，聞風坐相悅。草木有本心，何求美人折。</p><p></p><p>《詠蘭》唐·張九齡<br>蘭葉春葳蕤，桂華秋皎潔。欣欣此生意，自爾為佳節。<br>誰知林棲者，聞風坐相悅。草木有本心，何求美人折？</p><p></p><p>《雜詩》唐·王維<br>君自故鄉來，應知故鄉事。<br>來日綺窗前，寒梅著花未。</p><p></p><p>《雜詠》唐·王維<br>已見寒梅發，復聞啼鳥聲。<br>心心視春草，畏向玉階生。</p><p></p><p>《輞川別業》唐·王維<br>不到東山向一年，歸來才及種春田。<br>雨中草色綠堪染，水上桃花紅欲然。<br>優婁比丘經論學，傴僂丈人鄉里賢。<br>披衣倒屣且相見，相歡語笑衡門前。</p><p></p><p>《皇甫岳雲溪雜題》五首唐·王維<br>其二</p><p>《蓮花塢》<br>日日採蓮去，洲長多暮歸。<br>弄篙莫濺水，畏溼紅蓮衣。</p><p></p><p>《紅牡丹》唐·王維<br>綠豔閒且靜，紅衣淺復深。<br>花心愁欲斷，春色豈知心。</p><p></p><p>《三日尋李九莊》唐·常建<br>雨歇陽林東渡頭，永和三日蕩輕舟。<br>故人家在桃花岸，直到門前溪水流。</p><p></p><p>《戲題湖上》唐·常建<br>湖上老人坐幾頭，湖裡桃花水卻流。<br>竹竿嫋嫋波無際，不知何者吞吾鉤。</p><p></p><p>《古風》唐·李白<br>其二十六<br>碧荷生幽泉，朝日豔且鮮。秋花冒綠水，密葉羅青煙。<br>秀色粉絕世，馨香誰為傳？坐看飛霜滿，凋此紅芳年。<br>結根未得所，願託華池邊。</p><p></p><p>《古風》唐·李白<br>孤蘭生幽園，眾草共蕪沒。雖照陽春暉，復悲高秋月。<br>飛霜早淅瀝，綠豔恐休歇。若無清風吹，香氣為誰發。</p><p></p><p>《贈友人》(詠蘭花)唐·李白<br>蘭生不當戶，別是閒庭草。夙被霜露欺，紅榮已先老。<br>謬接瑤香美，叨沐清風吹。餘芳若可佩，卒歲長相隨。</p><p></p><p>《古風》唐·李白<br>鄭客西入關，行行未能已。<br>白馬華山君，相逢平原裡。<br>璧遺鎬池君，明年祖龍死。<br>秦人相謂曰，吾屬可去矣。<br>一往桃花源，千春隔流水。</p><p></p><p>《古風》唐·李白<br>桃花開東園，含笑誇白日。<br>偶蒙東風榮，生此豔陽質。<br>豈無佳人色，但恐花不實。<br>宛轉龍火飛，零落早相失。<br>詎知南山鬆，獨立自蕭飋。</p><p></p><p>《安陸白兆山桃花巖寄劉侍御綰·一作春歸桃》唐·李白<br>雲臥三十年，好閒復愛仙。<br>蓬壺雖冥絕，鸞鶴心悠然。<br>歸來桃花巖，得憩雲窗眠。<br>對嶺人共語，飲潭猿相連。<br>時升翠微上，邈若羅浮巔。<br>兩岑抱東壑，一嶂橫西天。<br>樹雜日易隱，崖傾月難圓。<br>芳草換野色，飛蘿搖春煙。<br>入遠構石室，選幽開上田。<br>獨此林下意，杳無區中緣。<br>永辭霜臺客，千載方來旋。</p><p></p><p>《憶秋浦桃花舊遊》唐·李白<br>桃花春水生，白石今出沒。搖盪女蘿枝，半搖青天月。<br>不知舊行徑，初拳幾枝蕨。三載夜郎還，於茲鍊金骨。</p><p></p><p>《於五松山贈南陵贊府》唐·李白<br>為草當作蘭，為木當作鬆。<br>蘭秋香風遠，鬆寒不改容。</p><p></p><p>《宣城見杜鵑花》唐·李白<br>蜀國曾聞子規鳥，宣城還見杜鵑花。<br>一呌一?腸一斷，三春三月憶三巴。</p><p></p><p>《李白山中問答》唐·李白<br>問餘何意棲碧山，笑而不答心自閒。<br>桃花流水窅然去，別有天地非人間。</p><p></p><p>《訪戴天山道土不遇》唐·李白<br>犬吠水聲中，桃花帶露濃。樹深時見鹿，溪午不聞鍾。<br>野竹分青靄，飛泉掛碧峰。無人知所去，愁倚兩三鬆。</p><p></p><p>《東魯門泛舟》二首唐·李白<br>其一<br>日落沙明天倒開，波搖石動水縈迴。<br>輕舟泛月尋溪轉，疑是山陰雪後來。<br>其二<br>水作青龍磐石堤，桃花夾岸魯門西。<br>若教月下乘舟去，何啻風流到剡溪。</p><p></p><p>《宿巫山下》唐·李白<br>昨夜巫山下，猿聲夢裡長。桃花飛綠水，三月下瞿塘。<br>雨色風吹去，南行拂楚王。高丘懷宋玉，訪古一沾裳。</p><p></p><p>《鸚鵡洲》唐·李白<br>鸚鵡來過吳江水，江上洲傳鸚鵡名。<br>鸚鵡西飛隴山去，芳洲之樹何青青。<br>煙開蘭葉香風暖，岸夾桃花錦浪生。<br>遷客此時徒極目，長洲孤月向誰明。</p><p></p><p>《春歸終南山鬆龕舊隱》唐·李白<br>我來南山陽，事事不異昔。<br>卻尋溪中水，還望巖下石。<br>薔薇緣東窗，女蘿繞北壁。<br>別來能幾日，草木長數尺。<br>且覆命酒樽，獨酌陶永夕。</p><p></p><p>《登梅岡望金陵，贈族侄高座寺僧中孚》唐·李白<br>鐘山抱金陵，霸氣昔騰發。天開帝王居，海色照宮闕。<br>群峰如逐鹿，奔走相馳突。江水九道來，雲端遙明沒。<br>時遷大運去，龍虎勢休歇。我來屬天清，登覽窮楚越。<br>吾宗挺禪伯，特秀鸞鳳骨。眾星羅青天，明者獨有月。<br>冥居順生理，草木不剪伐。煙窗引薔薇，石壁老野蕨。<br>吳風謝安屐，白足傲履襪。幾宿一下山，蕭然忘干謁。<br>談經演金偈，降鶴舞海雪。時聞天香來，了與世事絕。<br>佳遊不可得，春風惜遠別。賦詩留巖屏，千載庶不滅。</p><p></p><p>《贈別王山人歸布山》唐·李白<br>王子析道論，微言破秋毫。還歸布山隱，興入天雲高。<br>爾去安可遲，瑤草恐衰歇。我心亦懷歸，屢夢鬆上月。<br>傲然遂獨往，長嘯開巖扉。林壑久已蕪，石道生薔薇。<br>願言弄笙鶴，歲晚來相依。</p><p></p><p>《折荷有贈》唐·李白<br>涉江翫秋水，愛此紅蕖鮮。攀荷弄其珠，盪漾不成圓。<br>佳人彩雲裡，欲贈隔遠天。相思無因見，悵望涼風前。</p><p></p><p>《牡丹》唐·柳渾<br>近來無奈牡丹何，數十千錢買一窠。<br>今朝始得分明見，也共戎葵不校多。</p><p></p><p>《早梅》唐·張謂<br>一樹寒梅白玉條，迥臨村旁傍溪橋。<br>不知進水花先發，疑是經冬雪未銷。</p><p></p><p>《贈趙使君美人》唐·張謂<br>紅粉青蛾映楚雲，桃花馬上石榴裙。<br>羅敷獨向東方去，漫學他家作使君。</p><p></p><p>《春興戲題贈李侯》唐·岑參<br>黃雀始欲銜花來，君家種桃花未開。<br>長安二月眼看盡，寄報春風早為催。</p><p></p><p>《醉戲竇子美人》唐·岑參<br>朱脣一點桃花殷，宿妝嬌羞偏髻鬟。<br>細看只似陽臺女，醉著莫許歸巫山。</p><p></p><p>《韋員外家花樹歌》唐·岑參<br>今年花似去年好，去年人到今年老。<br>始知人老不如花，可惜落花君莫掃。<br>君家兄弟不可當，列卿御史尚書郎。<br>朝回花底恆會客，花撲玉缸春酒香。</p><p></p><p>《相和歌辭·長門怨》唐·岑參<br>君王嫌妾妒，閉妾在長門。舞袖垂新寵，愁眉結舊恩。<br>綠錢生履跡，紅粉溼啼痕。羞被桃花笑，看春獨不言。</p><p></p><p>《聽鄰家吹笙》唐·郎士元<br>鳳吹聲如隔彩霞，不知牆外是誰家。<br>重門深鎖無尋處，疑有碧桃千樹花。</p><p></p><p>《薔薇》唐·儲光羲<br>裊裊長數尋，青青不作林。<br>一莖獨秀當庭心，數枝分作滿庭陰。<br>春日遲遲欲將半，庭影離離正堪玩。<br>枝上鶯嬌不畏人，葉底蛾飛自相亂。<br>秦家女兒愛芳菲，畫眉相伴採葳蕤。<br>高處紅須欲就手，低邊綠刺已牽衣。<br>蒲萄架上朝光滿，楊柳園中暝鳥飛。<br>聯袂踏歌從此去，風吹香氣逐人歸。</p><p></p><p>《江梅》唐·杜甫<br>梅蕊臘前破，梅花年後多。絕知春意好，最奈客愁何？<br>雪樹元同色，江風亦自波。故園不可見，巫岫鬱嵯峨。</p><p></p><p>《風雨看舟前落花絕句》唐·杜甫<br>江上人家桃樹枝，春寒細雨出疏籬。<br>影遭碧水潛勾引，風妒紅花卻倒吹。</p><p></p><p>《絕句漫興》唐·杜甫<br>二月春歸風雨天，碧桃花下感流年。<br>殘紅尚有三千樹，不及初開一朵鮮。<br>腸斷春江欲盡頭，杖立徐步立芳洲。<br>癲狂柳絮隨風去，輕薄桃花逐水流。</p><p></p><p>《風雨看舟前落花，戲為新句》唐·杜甫<br>江上人家桃樹枝，春寒細雨入疏籬。<br>影遭碧水潛勾引，風妒紅花卻倒吹。<br>吹花困懶旁舟楫，水光風力俱相怯。<br>赤僧輕薄遮入懷，珍重分明不來接。<br>溼久飛遲半欲高，縈沙惹草細於毛。<br>蜜蜂蝴喋生情性，偷眼晴蜓避百勞。</p><p></p><p>《南征》唐·杜甫<br>春岸桃花水，雲帆楓樹林。偷生長避地，適遠更沾襟。<br>老病南征日，君恩北望心。百年歌自苦，未見有知音。</p><p></p><p>《江畔獨步尋花七絕句》唐·杜甫<br>江上被花惱不徹，無處告訴只顛狂。<br>走覓南鄰愛酒伴，經旬出飲獨空床。<br>稠花亂蕊畏江濱，行步欹危實怕春。<br>詩酒尚堪驅使在，未須料理白頭人。<br>江深竹靜兩三家，多事紅花映白花。<br>報答春光知有處，應須美酒送生涯。<br>東望少城花滿煙，百花高樓更可憐。<br>誰能載酒開金盞，喚取佳人舞繡筵。<br>黃師塔前江水東，春光懶困倚微風。<br>桃花一簇開無主，可愛深紅愛淺紅。<br>黃四孃家花滿蹊，千朵萬朵壓枝低。<br>留連戲蝶時時舞，自在嬌鶯恰恰啼。<br>不是愛花即肯死，只恐花盡老相催。<br>繁枝容易紛紛落，嫩葉商量細細開。</p><p></p><p>《赤谷西崦人家》唐·杜甫<br>躋險不自喧，出郊已清目。溪回日氣暖，徑轉山田熟。<br>鳥雀依茅茨，藩籬帶鬆菊。如行武陵暮，欲問桃花宿。</p><p></p><p>《梔子》唐·杜甫<br>梔子比眾木，人間誠未多。於身色有用，與道氣相和。<br>紅取風霜實，青看雨露柯。無情移得汝，貴在映江波。</p><p></p><p>《奉酬李都督表丈早春作》唐·杜甫<br>力疾坐清曉，來時悲早春。轉添愁伴客，更覺老隨人。<br>紅入桃花嫩，青歸柳葉新。望鄉應未已，四海尚風塵。</p><p></p><p>《春水》唐·杜甫<br>三月桃花浪，江流復舊痕。朝來沒沙尾，碧色動柴門。<br>接縷垂芳餌，連筒灌小園。已添無數鳥，爭浴故相喧。</p><p></p><p>《曲江對酒》唐·杜甫<br>苑外江頭坐不歸，水精春殿轉霏微。<br>桃花細逐楊花落，黃鳥時兼白鳥飛。<br>縱飲久判人共棄，懶朝真與世相違。<br>吏情更覺滄洲遠，老大悲傷未拂衣。</p><p></p><p>《送路六侍御入朝》唐·杜甫<br>童稚情親四十年，中間消息兩茫然。<br>更為後會知何地，忽漫相逢是別筵。<br>不分桃花紅勝錦，生憎柳絮白於綿。<br>劍南春色還無賴，觸忤愁人到酒邊。</p><p></p><p>《十二月一日》三首唐·杜甫<br>之三<br>即看燕子入山扉，豈有黃鸝歷翠微。<br>短短桃花臨水岸，輕輕柳絮點人衣。<br>春來準擬開懷久，老去親知見面稀。<br>他日一杯難強進，重嗟筋力故山違。</p><p></p><p>《江雨有懷鄭典設》唐·杜甫<br>春雨暗暗塞峽中，早晚來自楚王宮。<br>亂波分披已打岸，弱雲狼藉不禁風。<br>寵光蕙葉與多碧，點注桃花舒小紅。<br>谷口子真正憶汝，岸高瀼滑限西東。</p><p></p><p>《雲安九日·鄭十八攜酒陪諸公宴》唐·杜甫<br>寒花開已盡，菊蕊獨盈枝。舊摘人頻異，輕香酒暫隨。<br>地偏初衣夾，山擁更登危。萬國皆戎馬，酣歌淚欲垂。</p><p></p><p>《菊花》唐·杜甫<br>黃四孃家花滿蹊，千朵萬朵壓枝低。<br>留連戲蝶時時舞，自在嬌鶯恰恰啼。<br>秋叢繞舍似陶家，遍繞籬邊日漸斜。<br>不是花中偏愛菊，此花開盡更無花。</p><p></p><p>《梔子》唐·杜甫<br>梔子比眾木，人間誠未多。於身色有用，與道氣傷和。<br>紅取風霜實，青看雨露柯。無情移得汝，貴在映江波。</p><p></p><p>《梔子》唐·杜甫<br>柴門雜樹向千株，丹橘黃甘此地無。<br>江上今朝寒雨歇，籬中秀色畫屏紆。<br>桃蹊李徑年雖故，梔子紅椒豔復殊。<br>鎖石藤稍元自落，倚天鬆骨見來枯。<br>林香出實垂將盡，葉蒂辭枝不重蘇。<br>愛日恩光蒙借貸，清霜殺氣得憂虞。<br>衰顏更覓藜床坐，緩步仍須竹杖扶。<br>散騎未知雲閣處，啼猿僻在楚山隅。</p><p></p><p>《清明日宴梅道士房》唐·孟浩然<br>林臥愁春盡，開軒覽物華。忽逢青鳥使，邀入赤松家。<br>丹灶初開火，仙桃正發花。童顏若可駐，何惜醉流霞！</p><p></p><p>《秋朝木芙蓉》唐·李嘉祐<br>水面芙蓉秋已衰，繁條到是著花時。<br>平明露滴垂紅臉，似有朝愁暮落悲。</p><p></p><p>《梨花》唐·錢起<br>豔靜如籠月，香寒未逐風。<br>桃花徒照地，終被笑妖紅。</p><p></p><p>《藍田溪雜詠》二十二首唐·錢起<br>石井<br>片霞照仙井，泉底桃花紅。<br>那知幽石下，不與武陵通。</p><p></p><p>《故王維右丞堂前芍藥花開，悽然感懷》唐·錢起<br>芍藥花開出舊欄，春衫掩淚再來看。<br>主人不再花長在，更勝青松守歲寒。</p><p></p><p>《白牡丹》唐·裴士淹<br>長安年少惜春殘，爭認慈恩紫牡丹。<br>別有玉盤乘露冷，無人起就月中看。</p><p></p><p>《蘭溪棹歌》唐·戴叔倫<br>涼月如眉掛柳灣，越中山色鏡中看。<br>蘭溪三日桃花雨，半夜鯉魚來上灘。</p><p></p><p>《蘄州行營作》唐·戴叔倫<br>蘄水城西向北看，桃花落盡柳花殘。<br>朱旗半卷山川小，白馬連嘶草樹寒。</p><p></p><p>《裴給事宅白牡丹》唐·盧綸<br>長安豪貴惜春殘，爭翫街西紫牡丹。<br>別有玉盤承露冷，無人起就月中看。</p><p></p><p>《奉和李舍人昆季詠玫瑰花寄贈徐郎中》唐·盧綸<br>蝶散搖輕露，鶯銜入夕陽。<br>雨朝勝濯錦，風夜劇焚香。<br>麗日千層豔，孤霞一片光。</p><p></p><p>《宿薦福寺東池有懷故園，因寄元校書》唐·李端<br>暮雨風吹盡，東池一夜涼。伏流回弱荇，明月入垂楊。<br>石竹閒開碧，薔薇暗吐黃。倚琴看鶴舞，搖扇引桐香。<br>舊筍方辭籜，新蓮未滿房。林幽花晚發，地遠草先長。<br>撫枕愁華鬢，憑欄想故鄉。露餘清漢直，雲卷白榆行。<br>驚鵲仍依樹，游魚不過樑。系舟偏憶戴，炊黍願期張。<br>末路還思借，前恩詎敢忘。從來叔夜懶，非是接輿狂。<br>眾病嬰公幹，群憂集孝璋。慚將多誤曲，今日獻周郎。</p><p></p><p>《送王少府歸杭州》唐·韓翃<br>歸舟一路轉青苹，更欲隨潮向富春。<br>吳郡陸機稱地主，錢塘蘇小是鄉親。<br>葛花滿把能消酒，梔子同心好贈人。<br>早晚重過魚浦宿，遙憐佳句篋中新。</p><p></p><p>《復偶見》唐·韓翃<br>桃花臉薄難藏淚，柳葉眉長易覺愁。<br>密跡未成當面笑，幾回抬眼又低頭。</p><p></p><p>《送張渚赴越州》唐·韓翃<br>白麵誰家郎，青驪照地光。桃花開綬色，蘇合借衣香。<br>暮雪連峰近，春江海市長。風流似張緒，別後見垂楊。</p><p></p><p>《桃花溪》唐·張旭<br>隱隱飛橋隔野煙，石几西畔問漁船。<br>桃花盡日隨流水，洞在清溪何處邊？</p><p></p><p>《渭城少年行》唐·崔顥<br>洛陽三月梨花飛，秦地行人春憶歸。<br>揚鞭走馬城南陌，朝逢驛使秦川客。<br>驛使前日發章臺，傳道長安春早來。<br>棠梨宮中燕初至，葡萄館裡花正開。<br>念此使人歸更早，三月便達長安道。<br>長安道上春可憐，搖風蕩日曲江邊。</p><p></p><p>《看花》唐·孟郊<br>家家有芍藥，不妨至溫柔。溫柔一同女，紅笑笑不休。<br>月娥雙雙下，楚豔枝枝浮。洞裡逢仙人，綽約青宵遊。<br>芍藥誰為婿，人人不敢來。唯應待詩老，日日慇勤開。<br>玉立無氣力，春凝且裴徊。將何謝青春，痛飲一百杯。<br>芍藥吹欲盡，無奈曉風何。餘花欲誰待，唯待諫郎過。<br>諫郎不事俗，黃金買高歌。高歌夜更清，花意晚更多。<br>飲之不見底，醉倒深紅波。紅波盪諫心，諫心終無它。<br>獨遊終難醉，挈榼徒經過。問花不解語，勸得酒無多。<br>三年此村落，春色入心悲。料得一孀婦，經時獨淚垂。</p><p></p><p>《和薔薇花歌》唐·孟郊<br>仙機札札織鳳凰，花開七十有二行。<br>天霞落地攢紅光，風枝裊裊時一颺，飛散葩馥繞空王。<br>忽驚錦浪洗新色，又似宮娃逞妝飾。<br>終當一使移花根，還比蒲桃天上植。</p><p></p><p>《溧陽唐興寺觀薔薇花，同諸公餞陳明府》唐·孟郊<br>忽驚紅琉璃，千豔萬豔開。佛火不燒物，淨香空徘徊。<br>花下印文字，林間詠觴杯。群官餞宰官，此地車馬來。</p><p></p><p>《邀人賞薔薇》唐·孟郊<br>蜀色庶可比，楚叢亦應無。醉紅不自力，狂豔如索扶。<br>麗蕊惜未掃，宛枝長更紆。何人是花侯，詩老強相呼。</p><p></p><p>《樂府》三首唐·孟郊<br>其一<br>蓮子不可得，荷花生水中。猶勝道傍柳，無事蕩春風。<br>其二<br>淥萍與荷葉，同此一水中。風吹荷葉在，淥萍西復東。<br>其三<br>蓮花未開時，苦心終日卷。春水徒盪漾，荷花未開展。</p><p></p><p>《尋花》唐·劉言史<br>遊春未足春將度，訪紫尋紅少在家。<br>借問流鶯與飛蝶，更知何處有幽花。</p><p></p><p>《惜花》唐·劉言史<br>年少共憐含露色，老人偏惜委塵紅。<br>如何遂得心中事，每要花時不厭風。</p><p></p><p>《山寺看海榴花》唐·劉言史<br>琉璃地上紺宮前，發翠凝紅已十年。<br>夜久月明人去盡，火光霞焰遞相燃。</p><p></p><p>《山寺看櫻桃花題僧壁》唐·劉言史<br>楚寺春風臘盡時，含桃先坼一千枝。<br>老僧不語傍邊坐，花發人來總不知。</p><p></p><p>《秋朝木芙蓉》唐·李嘉祐<br>水面芙蓉秋已衰，繁條到是著花時。<br>平明露滴垂紅臉，似有朝愁暮落悲。</p><p></p><p>《梅花》唐·蔣維翰<br>白玉堂前一樹梅，今朝忽見數花開。<br>幾家門戶重重閉，春色如何入得來？</p><p></p><p>《同張侍御詠興寧寺經藏院海石榴花》唐·皇甫冉<br>嫩葉生初茂，殘花少更鮮。<br>結根龍藏側，故欲並青蓮。</p><p></p><p>《病中對石竹花》唐·皇甫冉<br>散點空階下，閒凝細雨中。<br>那能久相伴，嗟爾殢秋風。</p><p></p><p>《初識梅花》唐·盧撰<br>江北不如南地暖，江南好斷北人腸。<br>胭脂桃頰梨花粉，共作寒梅一面妝。</p><p></p><p>《看渾中丞山桃花，初有他客不通，晚方得入，因有戲贈》唐·呂溫<br>朝來駐馬香街裡，風度遙聞語笑聲。<br>無事閉門教日晚，山桃落盡不勝情。</p><p></p><p>《江上梅》唐·王適<br>忽見寒梅樹，花開漢水濱。不知春色早，疑是弄珠人。</p><p></p><p>《古苑杏花》唐·張籍<br>廢苑杏花在，行人愁到時。獨開新塹底，半露舊燒枝。<br>晚色連荒轍，低陰覆折碑。茫茫古陵下，春盡又誰知。</p><p></p><p>《和裴僕射看櫻桃花》唐·張籍<br>昨日南園新雨後，櫻桃花發舊枝柯。<br>天明不待人同看，繞樹重重履跡多。</p><p></p><p>《病中酬元宗簡》唐·張籍<br>東風漸暖滿城春，獨佔幽居養病身。<br>莫說櫻桃花已發，今年不作看花人。</p><p></p><p>《時平後春日思歸》唐·劉長卿<br>一尉何曾及布衣，時平卻憶臥柴扉。<br>故園柳色催南客，春水桃花待北歸。</p><p></p><p>《過桃花夫人廟》(即息夫人)唐·劉長卿<br>寂寞應千歲，桃花想一枝。路人看古木，江月向空祠。<br>雲雨飛何處，山川是舊時。獨憐春草色，猶似憶佳期。</p><p></p><p>《雜詠八首，上禮部李侍郎》唐·劉長卿<br>晚桃<br>四月深澗底，桃花方欲然。寧知地勢下，遂使春風偏。<br>此意頗堪惜，無言誰為傳。過時君未賞，空媚幽林前。</p><p></p><p>《慈恩寺南池秋荷詠》唐·韋應物<br>對殿含涼氣，裁規覆清沼。衰紅受露多，餘馥依人少。<br>蕭蕭遠塵跡，颯颯凌秋曉。節謝客來稀，回塘方獨繞。</p><p></p><p>《題龍池山人》唐·施肩吾<br>主人家在龍池側，水中有魚不敢食。<br>終朝採藥供仙廚，卻笑桃花少顏色。</p><p></p><p>《臨水亭》唐·施肩吾<br>只怪素亭黏黛色，溪煙為我染莓苔。<br>欲知源上春風起，看取桃花逐水來。</p><p></p><p>《山中玩白鹿》唐·施肩吾<br>繞洞尋花日易銷，人間無路得相招。<br>呦呦白鹿毛如雪，踏我桃花過石橋。</p><p></p><p>《同張鍊師溪行》唐·施肩吾<br>青溪道士紫霞巾，洞裡仙家舊是鄰。<br>每見桃花逐流水，無回不憶武陵人。</p><p></p><p>《佳人覽鏡》唐·施肩吾<br>每坐檯前見玉容，今朝不與昨朝同。<br>良人一夜出門宿，減卻桃花一半紅。</p><p></p><p>《山石榴花》唐·施肩吾<br>深色胭脂碎剪紅，巧能攢合是天公。<br>莫言無物堪相比，妖豔西施春驛中。</p><p></p><p>《戲題牡丹》唐·韓愈<br>幸自同開俱隱約，何須相依鬥輕盈。<br>陵晨並作新妝面，對客偏含不語情。<br>雙燕無機還拂掠，遊蜂多思正經營。<br>長年是事皆拋盡，今日欄邊暫眼明。</p><p></p><p>《芍藥》唐·韓愈<br>浩態狂香昔未逢，紅燈爍爍綠盤籠。<br>覺來獨對情驚恐，身在仙宮第幾重。</p><p></p><p>《杏花》唐·韓愈<br>居鄰北郭古寺空，杏花兩株能白紅。<br>曲江滿園不可到，看此寧避雨與風。<br>二年流竄出嶺外，所見草木多異同。<br>冬寒不嚴地恆洩，陽氣發亂無全功。<br>浮花浪蕊鎮長有，才開還落瘴霧中。<br>山榴躑躅少意思，照耀黃紫徒為叢。<br>鷓鴣鉤輈猿叫歇，杳杳深谷攢青楓。<br>豈如此樹一來玩，若在京國情何窮。<br>今旦胡為忽惆悵，萬片飄泊隨西東。<br>明年更發應更好，道人莫忘鄰家翁。</p><p></p><p>《賀張十八祕書得裴司空馬》(或作酬張祕書因騎馬贈詩)唐·韓愈<br>司空遠寄養初成，毛色桃花眼鏡明。<br>落日已曾交轡語，春風還擬並鞍行。<br>長令奴僕知飢渴，須著賢良待性情。<br>旦夕公歸伸拜謝，免勞騎去逐雙旌。</p><p></p><p>《題百葉桃花》唐·韓愈<br>百葉雙桃晚更紅，窺窗映竹見珍瓏。<br>應知吏侍歸天上，故伴仙郎宿禁中。</p><p></p><p>《榴花》唐·韓愈<br>五月榴花照眼明，枝間時見子初成。<br>可憐此地無車馬，顛倒蒼苔落絳英。</p><p></p><p>《木芙蓉》唐·韓愈<br>新開寒露叢，遠比水間紅。艶色寧相妬，嘉名偶自同。<br>採江官渡晚，搴木古祠空。須得勤來看，無令便逐風。</p><p></p><p>《猗蘭操》唐·韓愈<br>蘭之猗猗，揚揚其香。不採而佩，於蘭何傷。<br>今天之旋，其曷為然。我行四方，以日以年。<br>雪霜貿貿，薺麥之茂。子如不傷，我不爾覲。<br>薺麥之茂，薺麥之有。君子之傷，君子之守。</p><p></p><p>《海棠》唐·李紳<br>海邊佳樹生奇彩，知是仙山取得栽。<br>瓊蕊籍中聞閬苑，紫芝圖上見蓬萊。<br>淺深芳萼通宵換，委積紅英報曉開。<br>寄語春園百花道，莫爭顏色泛金盃。</p><p></p><p>《新樓詩》二十首<br>其十五</p><p>《城上薔薇》<br>薔薇繁豔滿城陰，爛熳開紅次第深。<br>新蕊度香翻宿蝶，密房飄影戲晨禽。<br>竇閨織婦慚詩句，南國佳人怨錦衾。<br>風月寂寥思往事，暮春空賦白頭吟。</p><p></p><p>《牡丹種曲》唐·李賀<br>蓮枝未長秦蘅老，走馬馱金屬春草。<br>水灌香泥卻月盆，一夜綠房迎白曉。<br>美人醉語園中煙，晚花已散蝶又闌。<br>樑一老去羅衣在，拂袖風吹蜀國弦。<br>歸霞帔拖蜀帳昏，嫣紅落粉罷承恩。<br>檀郎謝女眠何處？樓臺月明燕夜語。</p><p></p><p>《送沈亞之歌並序》唐·李賀<br>吳興才人怨春風，桃花滿陌千里紅。<br>紫絲竹斷驄馬小，家住錢塘東復東。<br>白藤交穿織書笈，短策齊裁如梵夾。<br>雄光寶礦獻春卿，煙底驀波乘一葉。<br>春卿拾材白日下，擲置黃金解龍馬。<br>攜笈歸江重入門，勞勞誰是憐君者。<br>吾聞壯夫重心骨，古人三走無摧捽。<br>請君待旦事長鞭，他日還轅及秋律。</p><p></p><p>《浩歌》唐·李賀<br>南風吹山作平地，帝遣天吳移海水。<br>王母桃花千遍紅，彭祖巫咸幾回死？<br>青毛驄馬參差錢，嬌春楊柳含細煙。<br>箏人勸我金屈卮，神血未凝身問誰？<br>不需浪飲丁都護，世上英雄本無主。<br>買絲繡作平原君，有酒惟澆趙州土。<br>漏催水咽玉蟾蜍，衛娘發薄不勝梳。<br>看見秋眉換新綠，二十男兒那刺促。</p><p></p><p>《題趙生壁》唐·李賀<br>大婦然竹根，中婦舂玉屑。冬暖拾松枝，日煙生蒙滅。<br>木蘚青桐老，石井水聲發。曝背臥東亭，桃花滿肌骨。</p><p></p><p>《千葉桃花》唐·楊憑<br>千葉桃花勝百花，孤榮春晚駐年華。<br>若教避俗秦人見，知向河源舊侶誇。</p><p></p><p>《海榴》唐·楊憑<br>海榴殷色透簾櫳，看盛看衰意欲同。<br>若許三英隨五馬，便將濃豔鬥繁紅。</p><p></p><p>《詠牡丹未開者》唐·韓琮<br>殘花何處藏，盡在牡丹房。嫩蕊包金粉，重葩結繡囊。<br>雲凝巫峽夢，簾閉景陽妝。應恨年華促，遲遲待日長。</p><p></p><p>《牡丹》唐·韓琮<br>桃時杏日不爭濃，葉帳陰成始放紅。<br>曉艷遠分金掌露，暮香深惹玉堂風。<br>名移蘭杜千年後，貴擅笙歌百醉中。<br>如夢如仙忽零落，暮霞何處綠屏空。</p><p></p><p>《尋桃花嶺潘三姑臺》唐·顧況<br>桃花嶺上覺天低，人上青山馬隔溪。<br>行到三姑學仙處，還如劉阮二郎迷。</p><p></p><p>《崦裡桃花》唐·顧況<br>崦裡桃花逢女冠，林間杏葉落仙壇。<br>老人方授上清籙，夜聽步虛山月寒。</p><p></p><p>《桃花曲》唐·顧況<br>魏帝宮人舞鳳樓，隋家天子泛龍舟。<br>君王夜醉春眠晏，不覺桃花逐水流。</p><p></p><p>《詠雙開蓮花》唐·劉商<br>菡萏新花曉並開，濃妝美笑面相隈。<br>西方採畫迦陵鳥，早晚雙飛池上來。</p><p></p><p>《代人村中悼亡》二首唐·劉商<br>其二<br>虛室無人乳燕飛，蒼苔滿地履痕稀。<br>庭前唯有薔薇在，花似殘妝葉似衣。</p><p></p><p>《題水洞》二首唐·劉商<br>其一<br>桃花流出武陵洞，夢想仙家雲樹春。<br>今看水入洞中去，卻是桃花源里人。</p><p></p><p>《題黃陂夫人祠》唐·劉商<br>蒼山雲雨逐明神，唯有香名萬歲春。<br>東風三月黃陂水，只見桃花不見人。</p><p></p><p>《早梅》唐·戎昱<br>一樹寒梅白玉條，迥臨村路傍溪橋。<br>應緣近水花先發，疑是經春雪未銷。</p><p></p><p>《題槿花》唐·戎昱<br>自用金錢買槿栽，二年方始得花開。<br>鮮紅未許佳人見，蝴蝶爭知早到來。</p><p></p><p>《紅槿花》唐·戎昱<br>花是深紅葉麴塵，不將桃李共爭春。<br>今日驚秋自憐客，折來持贈少年人。</p><p></p><p>《西明寺合歡牡丹》唐·顧非熊<br>綠莖同本兩花連，似證分身色相圓。<br>黃藥斗香欺瑞麥，檀葩並秀掩嘉蓮。<br>奏開祥瑞來天使，折去芳枝到御筵。<br>想得六宮人盡愛，幾多纖指遞相傳。</p><p></p><p>《牡丹》(一作詠牡丹贈從兄正封)唐·李益<br>紫豔叢開未到家，卻教遊客賞繁華。<br>始知年少求名處，滿眼空中別有花。</p><p></p><p>《道州春遊歐陽家林亭》唐·呂溫<br>道州城北歐陽家，去郭一里佔煙霞。<br>主人雖樸甚有思，解留滿地紅桃花。<br>桃花成泥不須掃，明朝更訪桃源老。<br>政成興足告即歸，門前便是家山道。</p><p></p><p>《太子劉舍人邀看花》唐·陸暢<br>年少風流七品官，朱衣白馬冶遊盤。<br>負心不報春光主，幾處偷看紅牡丹。</p><p></p><p>《和李中丞慈恩寺清上人院牡丹花歌》唐·權德輿<br>澹盪韶光三月中，牡丹偏自佔春風。<br>時過寶地尋香徑，已見新花出故叢。<br>曲水亭西杏園北，濃芳深院紅霞色。<br>擢秀全勝珠樹林，結根幸在青蓮域。<br>豔蕊鮮房次第開，含煙洗露照蒼苔。<br>龐眉倚杖禪僧起，輕翅縈枝舞蝶來。<br>獨坐南臺時共美，閒行古剎情何已。<br>花間一曲奏陽春，應為芬芳比君子。</p><p></p><p>《牡丹》唐·薛濤<br>去春零落暮春時，淚溼紅箋怨別離。<br>常恐便同巫峽散，因何重有武陵期？<br>傳情每向馨香得，不語還應彼此知。<br>只欲欄邊安枕蓆，夜深閒共說相思。</p><p></p><p>《牡丹》唐·張又新<br>牡丹一朵值千金，將謂從來色最深。<br>今日滿欄開似雪，一生辜負看花心。</p><p></p><p>《早梅》唐·柳宗元<br>早梅發高樹，回映楚天碧。朔風飄夜香，繁霜滋曉白。<br>欲為萬里贈，杳杳山水隔。寒英坐銷落，何用慰遠客。</p><p></p><p>《新植海石榴》唐·柳宗元<br>弱植不盈尺，遠意駐蓬瀛。月寒空階曙，幽夢彩雲生。<br>糞壤擢珠樹，莓苔插瓊英。芳根閟顏色，徂歲為誰榮。</p><p></p><p>《始見白髮題所植海石榴》唐·柳宗元<br>幾年封植愛芳叢，韻豔朱顏竟不同。<br>從此休論上春事，看成古木對衰翁。</p><p></p><p>《湘岸移木芙蓉植龍興精舍》唐·柳宗元<br>有美不自蔽，安能守孤根。盈盈湘西岸，秋至風露繁。<br>麗影別寒水，穠芳委前軒。芰荷諒難雜，反此生高原。</p><p></p><p>《巽公院芙蓉亭》唐·柳宗元<br>新亭俯朱檻，嘉木開芙蓉。清香晨風遠，縟彩寒露濃。<br>瀟灑出人世，低昂多異容。嘗聞色空喻，造物誰為工。<br>流連秋月晏，迢遞來山鍾。</p><p></p><p>《戲題階前芍藥》唐·柳宗元<br>凡卉與時謝，妍華麗茲晨。<br>欹紅醉濃露，窈窕留餘春。<br>孤賞白日暮，暄風動搖頻。<br>夜窗藹芳氣，幽臥知相親。<br>願致溱洧贈，悠悠南國人。</p><p></p><p>《聞王仲周所居牡丹花發，因戲贈》唐·武元衡<br>聞說庭花發暮春，長安才子看須頻。<br>花開花落無人見，借問何人是主人？</p><p></p><p>《唐昌觀玉蕊花》唐·武元衡<br>琪樹芊芊玉蕊新，洞宮長閉彩霞春。<br>日暮落英鋪地雪，獻花應過九天人。</p><p></p><p>《玩槿花》唐·羊士諤<br>何乃詩人興，妍詞屬舜華。風流感異代，窈窕比同車。<br>凝豔垂清露，驚秋隔絳紗。蟬鳴復蟲思，惆悵竹陰斜。</p><p></p><p>《南池荷花》唐·羊士諤<br>蟬噪城溝水，芙蓉忽已繁。紅花迷越豔，芳意過湘沅。<br>湛露宜清暑，披香正滿軒。朝朝只自賞，穠李亦何言。</p><p></p><p>《紅芍藥》唐·元稹<br>芍藥綻紅綃，巴籬織青瑣。繁絲蹙金蕊，高焰當爐火。<br>翦刻彤雲片，開張赤霞裹。煙輕琉璃葉，風亞珊瑚朵。<br>受露色低迷，向人嬌婀娜。酡顏醉後泣，小女妝成坐。<br>豔豔錦不如，夭夭桃未可。晴霞畏欲散，晚日愁將墮。<br>結植本為誰，賞心期在我。採之諒多思，幽贈何由果。</p><p></p><p>《憶楊十二》唐·元稹<br>去時芍藥才堪贈，看卻殘花已度春。<br>只為情深偏愴別，等閒相見莫相親。</p><p></p><p>《菊花》唐·元稹<br>秋叢繞舍似陶家，遍繞籬邊日漸斜。<br>不是花中偏愛菊，此花開盡更無花。</p><p></p><p>《桃花》唐·元稹<br>桃花淺深處，似勻深淺妝。<br>春風助腸斷，吹落白衣裳。</p><p></p><p>《杏花》唐·元稹<br>常年出入右銀臺，每怪春光例早回。<br>慚愧杏園行在景，同州園裡也先開。</p><p></p><p>《獨醉》唐·元稹<br>一樹芳菲也當春，漫隨車馬擁行塵。<br>桃花解笑鶯能語，自醉自眠那藉人。</p><p></p><p>《折枝花贈行》唐·元稹<br>櫻桃花下送君時，一寸春心逐折枝。<br>別後相思最多處，千株萬片繞林垂。</p><p></p><p>《西歸絕句》十二首唐·元稹<br>其二<br>五年江上損容顏，今日春風到武關。<br>兩紙京書臨水讀，小桃花樹滿商山。</p><p></p><p>《西明寺牡丹》唐·元稹<br>花向琉璃地上生，光風炫轉紫雲英。<br>自從天女盤中見，直至今朝眼更明。</p><p></p><p>《與楊十二李三早入永壽寺看牡丹》唐·元稹<br>曉入白蓮宮，琉璃花界淨。<br>開敷多喻草，凌亂被幽徑。<br>壓砌錦地鋪，當霞日輪映。<br>蝶舞香暫飄，蜂牽蕊難正。<br>籠處彩雲合，露湛紅珠瑩。<br>結葉影自交，搖風光不定。<br>繁華有時節，安得保全勝。<br>色見盡浮榮，希君了真性。</p><p></p><p>《贈李十二牡丹花片，因以餞行》唐·元稹<br>鶯澀餘聲絮墮風，牡丹花盡葉成叢。<br>可憐顏色經年別，收取朱欄一片紅。</p><p></p><p>《牡丹》二首唐·元稹<br>其一<br>簇蕊風頻壞，裁紅雨更新。<br>眼看吹落地，便別一年春。<br>其二<br>繁綠陰全合，衰紅展漸難。<br>風光一抬舉，猶得暫時看。</p><p></p><p>《酬胡三憑人問牡丹》唐·元稹<br>竊見胡三問牡丹，為言依舊滿西欄。<br>花時何處偏相憶，寥落衰紅雨後看。</p><p></p><p>《劉阮妻》二首唐·元稹<br>其一<br>仙洞千年一度閒，等閒偷入又偷回。<br>桃花飛盡東風起，何處消沉去不來。<br>其二<br>芙蓉脂肉綠雲鬟，罨畫樓臺青黛山。<br>千樹桃花萬年藥，不知何事憶人間。</p><p></p><p>《襄陽為盧竇紀事》(一作馬戴詩襄陽席上呈於司空)唐·元稹<br>其三<br>鶯聲撩亂曙燈殘，暗覓金釵動曉寒。<br>猶帶春酲懶相送，櫻桃花下隔簾看。</p><p></p><p>《寒食夜》唐·元稹<br>紅染桃花雪壓梨，玲瓏雞子鬥贏時。<br>今年不是明寒食，暗地鞦韆別有期。</p><p></p><p>《櫻桃花》唐·元稹<br>櫻桃花，一枝兩枝千萬朵。<br>花磚曾立摘花人，窣破羅裙紅似火。</p><p></p><p>《賦得春雪映早梅》唐·元稹<br>飛舞先春雪，因依上番梅。一枝方漸秀，六出已同開。</p><p></p><p>《高荷》唐·元稹<br>種藕百餘根，高荷才四葉。颭閃碧雲扇，團圓青玉疊。<br>亭亭自抬舉，鼎鼎難藏厭。不學著水荃，一生長怗怗。</p><p></p><p>《春別》唐·元稹<br>幽芳本未闌，君去蕙花殘。河漢秋期遠，關山世路難。<br>雲屏留粉絮，風幌引香蘭。腸斷迴文錦，春深獨自看。</p><p></p><p>《酬嚴給事》(聞唐昌觀玉蘂花下有遊仙)唐·元稹<br>弄玉潛過玉樹時，不教青鳥出花枝。<br>的應未有諸人覺，只是嚴郎不得知。</p><p></p><p>《感芍藥花寄正一上人》唐·白居易<br>今日階前紅芍藥，幾花欲老幾花新。<br>開時不解比色相，落後始知如幻身。<br>空門此去幾多地，欲把殘花問上人。</p><p></p><p>《階下蓮》唐·白居易<br>葉展影翻當砌月，花開香散入簾風。<br>不如種在天池上，猶勝生於野水中。</p><p></p><p>《新栽梅》唐·白居易<br>池邊新栽七株梅，欲到花時點檢來。<br>莫怕長洲桃李嫉，今年好為使君開。</p><p></p><p>《移山櫻桃》唐·白居易<br>亦知官舍非吾宅，且劚山櫻滿院栽。<br>上佐近來多五考，少應四度見花開。</p><p></p><p>《感櫻桃花，因招飲客》唐·白居易<br>櫻桃昨夜開如雪，鬢髮今年白似霜。<br>漸覺花前成老醜，何曾酒後更顛狂。<br>誰能聞此來相勸，共泥春風醉一場。</p><p></p><p>《櫻桃花下嘆白髮》唐·白居易<br>逐處花皆好，隨年貌自衰。紅櫻滿眼日，白髮半頭時。<br>倚樹無言久，攀條欲放遲。臨風兩堪嘆，如雪復如絲。</p><p></p><p>《寄題忠州小樓桃花》唐·白居易<br>再遊巫峽知何日，總是秦人說向誰。<br>長憶小樓風月夜，紅欄干上兩三枝。</p><p></p><p>《大理寺桃花》唐·白居易<br>人間四月芳菲盡，山寺桃花始盛開。<br>長恨春歸無覓處，不知轉入此中來。</p><p></p><p>《晚桃花》唐·白居易<br>一要紅桃椏拂池，竹遮鬆蔭晚開時。<br>非因斜日無由見，不是閒人豈得知？<br>寒地生材遺較易，貧家養女嫁常遲。<br>春深欲落誰憐惜，白侍郎來折一枝。</p><p></p><p>《下邽莊南桃花》唐·白居易<br>村南無限桃花發，唯我多情獨自來。<br>日暮風吹紅滿地，無人解惜為誰開。</p><p></p><p>《華陽觀桃花時招李六拾遺飲》唐·白居易<br>華陽觀裡仙桃發，把酒看花心自知。<br>爭忍開時不同醉，明朝後日即空枝。</p><p></p><p>《畫木蓮花圖寄元郎中》唐·白居易<br>花房膩似紅蓮朵，豔色鮮如紫牡丹。<br>唯有詩人能解愛，丹青寫出與君看。</p><p></p><p>《草詞畢遇芍藥初開》唐·白居易<br>罷草紫泥詔，起吟紅藥詩。詞頭封送後，花口拆開時。<br>坐對鉤簾久，行觀步履遲。兩三叢爛熳，十二葉參差。<br>背日房微斂，當階朵旋欹。釵葶抽碧股，粉蕊撲黃絲。<br>動盪情無限，低斜力不支。週迴看未足，比諭語難為。<br>勾漏丹砂裡，僬僥火焰旗。彤雲剩根蒂，絳幘欠纓緌。<br>況有晴風度，仍兼宿露垂。疑香薰罨畫，似淚著胭脂。<br>有意留連我，無言怨思誰。應愁明日落，如恨隔年期。<br>菡萏泥連萼，玫瑰刺繞枝。等量無勝者，唯眼與心知。</p><p></p><p>《遊趙村杏花》唐·白居易<br>趙村紅杏每年開，十五年來看幾回？<br>七十三人難再到，今春來是別花來。</p><p></p><p>《裴常侍以題薔薇架十八韻見示因廣為三十韻以和之》唐·白居易<br>託質依高架，攢花對小堂。晚開春去後，獨秀院中央。<br>霽景朱明早，芳時白晝長。濃因天與色，麗共日爭光。<br>剪碧排千萼，研朱染萬房。煙條塗石綠，粉蕊撲雌黃。<br>根動彤雲湧，枝搖赤羽翔。九微燈炫轉，七寶帳熒煌。<br>淑氣薰行徑，清陰接步廊。照樑迷藻梲，耀壁變雕牆。<br>爛若叢燃火，殷於葉得霜。胭脂含臉笑，蘇合裛衣香。<br>浹洽濡晨露，玲瓏漏夕陽。合羅排勘纈，醉暈淺深妝。<br>乍見疑回面，遙看誤斷腸。風朝舞飛燕，雨夜泣蕭娘。<br>桃李慚無語，芝蘭讓不芳。山榴何細碎，石竹苦尋常。<br>蕙慘偎欄避，蓮羞映浦藏。怯教蕉葉戰，妒得柳花狂。<br>豈可輕嘲詠，應須痛比方。畫屏風自展，繡傘蓋誰張。<br>翠錦挑成字，丹砂印著行。猩猩凝血點，瑟瑟蹙金匡。<br>散亂萎紅片，尖纖嫩紫芒。觸僧飄毳褐，留妓冒羅裳。<br>寡和陽春曲，多情騎省郎。緣誇美顏色，引出好文章。<br>東顧辭仁裡，西歸入帝鄉。假如君愛殺，留著莫移將。</p><p></p><p>《薔薇正開春酒初熟，因招劉十九張大夫崔二十四同飲》唐·白居易<br>甕頭竹葉經春熟，階底薔薇入夏開。<br>似火淺深紅壓架，如餳氣味綠粘臺。<br>試將詩句相招去，倘有風情或可來。<br>明日早花應更好，心期同醉卯時杯。</p><p></p><p>《和王十八薔薇澗花時，有懷蕭侍御兼見贈》唐·白居易<br>霄漢風塵俱是系，薔薇花委故山深。<br>憐君獨向澗中立，一把紅芳三處心。</p><p></p><p>《戲題盧祕書新移薔薇》唐·白居易<br>風動翠條腰裊娜，露垂紅萼淚闌干。<br>移他到此須為主，不別花人莫使看。</p><p></p><p>《戲題新栽薔薇》(時尉盩厔)唐·白居易<br>移根易地莫憔悴，野外庭前一種春。<br>少府無妻春寂寞，花開將爾當夫人。</p><p></p><p>《薔薇花一叢獨死，不知其故，因有是篇》唐·白居易<br>柯條未嘗損，根蕟不曾移。同類今齊茂，孤芳忽獨萎。<br>仍憐委地日，正是帶花時。碎碧初凋葉，焦紅尚戀枝。<br>乾坤無厚薄，草木自榮衰。欲問因何事，春風亦不知。</p><p></p><p>《題孤山寺山石榴花》唐·白居易<br>山榴花似結紅巾，容艶新妍占斷春。<br>色相故關行道地，香塵擬觸坐禪人。<br>瞿曇弟子君知否，恐是天魔女化身。</p><p></p><p>《題山石榴花》唐·白居易<br>一叢千朵壓闌干，翦碎紅綃卻作團。<br>風嫋舞腰香不盡，露銷妝臉淚新干。<br>薔薇帶刺攀應懶，菡萏生泥玩亦難。<br>爭及此花簷戶下，任人採弄盡人看。</p><p></p><p>《喜山石榴開花》(去年自廬山移來)唐·白居易<br>忠州州里今日花，廬山山頭去年樹。<br>已憐根損斬新栽，還喜花開依舊數。<br>赤玉何人小琴軫，紅纈誰家合羅袴？<br>但知爛漫恣情開，莫怕南賓桃李妒。</p><p></p><p>《戲問山石榴》<br>小樹山榴近砌栽，半含紅萼帶花來。<br>爭知司馬伕人妬，移到庭前便不開。</p><p></p><p>《山石榴寄元九》唐·白居易<br>千房萬葉一時新，嫩紫殷紅鮮麴塵。<br>淚痕裛損臙脂臉，剪刀裁破紅綃巾。<br>謫仙初墮愁在世，奼女新嫁嬌泥春。<br>日射血珠將滴地，風翻燄火欲燒人。<br>閒折兩枝持在手，細看不似人間有。<br>花中此物是西施，芙蓉芍藥皆嫫母。<br>奇芳絕艶別者誰，通州遷客元拾遺。<br>拾遺初貶江陵去，去時正值青春暮。<br>商山秦嶺愁殺人，山石榴花紅夾路。<br>題詩報我何所云，若雲色似石榴裙。<br>當時叢畔唯思我，今日欄前只憶君。<br>憶君不見坐銷落，日西風起紅紛紛。</p><p></p><p>《石榴樹》唐·白居易<br>可憐顏色好陰涼，葉翦紅箋花撲霜。<br>傘蓋低垂金翡翠，熏籠亂搭繡衣裳。<br>春芽細炷千燈焰，夏蕊濃焚百和香。<br>見說上林無此樹，只教桃柳佔年芳。</p><p></p><p>《題王侍御池亭》唐·白居易<br>朱門深鎖春池滿，岸落薔薇水浸莎。<br>畢竟林塘誰是主，主人來少客來多。</p><p></p><p>《詠菊》唐·白居易<br>一夜新霜著瓦輕，芭蕉新折敗荷傾。<br>耐寒唯有東籬菊，金粟初開曉更清。</p><p></p><p>《重陽席上賦白菊》唐·白居易<br>滿園花菊鬱金黃，中有孤叢色似霜。<br>還似今朝歌酒席，白頭翁入少年場。</p><p></p><p>《西明寺牡丹花·時憶元九》唐·白居易<br>前年題名處，今日看花來。一作芸香吏，三見牡丹開。<br>豈獨花堪惜，方知老暗催。何況尋花伴，東都去未回。<br>詎知紅芳側，春盡思悠哉。</p><p></p><p>《重題西明寺牡丹，時元九在江陵》唐·白居易<br>往年君向東都去，曾嘆花時君未回。<br>今年況作江陵別，惆悵花前又獨來。<br>只愁離別長如此，不道明年花不開。</p><p></p><p>《自城東至以詩代書戲招李六拾遺崔二十六先輩》唐·白居易<br>青門走馬趁心期，惆悵歸來已校遲。<br>應過唐昌玉蕊後，猶當崇敬牡丹時。<br>暫遊還憶崔先輩，欲醉先邀李拾遺。<br>尚殘半月芸香俸，不作歸糧作酒資。</p><p></p><p>《惜牡丹花》二首(一首翰林院北廳花下作，一首新昌竇給事宅南亭花下作)唐·白居易<br>其一<br>惆悵階前紅牡丹，晚來唯有兩枝殘。<br>明朝風起應吹盡，夜惜衰紅把火看。<br>其二<br>寂寞萎紅低向雨，離披破豔散隨風。<br>晴明落地猶惆悵，何況飄零泥土中。</p><p></p><p>《移牡丹栽》唐·白居易<br>金錢買得牡丹栽，何處辭叢別主來。<br>紅芳堪惜還堪恨，百處移將百處開。</p><p></p><p>《白牡丹和錢學士作》唐·白居易<br>城中看花客，旦暮走營營。素華人不顧，亦佔牡丹名。<br>閉在深寺中，車馬無來聲。唯有錢學士，盡日繞叢行。<br>憐此皓然質，無人自芳馨。眾嫌我獨賞，移植在中庭。<br>留景夜不暝，迎光曙先明。對之心亦靜，虛白相向生。<br>唐昌玉蕊花，攀玩眾所爭。折來比顏色，一種如瑤瓊。<br>彼因稀見貴，此以多為輕。始知無正色，愛惡隨人情。<br>豈惟花獨爾，理與人事並。君看入時者，紫艷與紅英。</p><p></p><p>《白牡丹》唐·白居易<br>白花冷澹無人愛，亦佔芳名道牡丹。<br>應似東宮白贊善，被人還喚作朝官。</p><p></p><p>《牡丹芳》唐·白居易<br>仙人琪樹白無色，王母桃花小不香。<br>宿露輕盈冷紫豔，朝陽照耀生紅光。<br>紅紫二色間深淺，向背萬態隨低昂。<br>映葉多情隱羞面，臥叢無力含醉妝。</p><p></p><p>《牡丹芳》(美天子憂農也)唐·白居易<br>牡丹芳，牡丹芳，黃金蕊綻紅玉房。千片赤英霞爛爛，百枝絳點燈煌煌。<br>照地初開錦繡段，當風不結蘭麝囊。仙人琪樹白無色，王母桃花小不香。<br>宿露輕盈泛紫豔，朝陽照耀生紅光。紅紫十色間深淺，向背萬態隨低昂。<br>映葉多情隱羞面，臣叢無力含醉妝。低嬌笑容疑掩口，凝思怨人如斷腸。<br>濃姿貴彩信奇絕，雜卉亂花無比方。石竹金錢何細碎，芙蓉芍藥苦尋常。<br>遂使王公與卿士，遊花冠蓋日相望。庳車軟輿貴公主，香衫細馬豪家郎。<br>衛公宅靜閉東院，西明寺深開北廊。戲蝶雙舞看人久，殘鶯一聲春日長。<br>共悉日照芳難駐，仍張帷幕垂陰涼。花開花落二十日，一城之人皆若狂。<br>三代以還文勝質，人心重華不重實。重華直至牡丹芳，其來有漸非今日。<br>元和天子憂農桑，恤下動天天降祥。去年嘉禾生九穗，田中寂寞無人至。<br>今年瑞麥分兩岐，君心獨喜無人知。無人知，可嘆息。<br>少我願暫求造化力，減卻牡丹妖豔色。少卿幹愛花心，同似事君憂稼穡。</p><p></p><p>《牡丹》唐·白居易<br>絕代只西子，眾芳惟牡丹。月中虛有桂，天上漫誇蘭。<br>夜濯金波滿，朝傾玉露殘。性應輕菡萏，根本是琅玕。<br>奪目霞千片，凌風綺一端。稍宜經宿雨，偏覺耐春寒。<br>見說開元歲，初令植御欄。貴妃嬌欲比，待女妒羞看。<br>巧類鴛機織，光攢麝月團。暫移公子第，還種杏花壇。<br>豪士傾囊買，貧儒假乘觀。葉藏梧際鳳，枝動鏡中鸞。<br>似笑賓初至，如愁灑欲闌。詩人忘芍藥，釋子愧梅檀。<br>酷烈宜名壽，姿容想姓潘。素光翻鷺羽，丹豔赩雞冠。</p><p></p><p>《微之宅殘牡丹》唐·白居易<br>殘紅零落無人賞，雨打風摧花不全。<br>諸處見時猶悵望，況當元九小亭前。</p><p></p><p>《看渾家牡丹花，戲贈李二十》唐·白居易<br>香勝燒蘭紅勝霞，城中最數令公家。<br>人人散後君須看，歸到江南無此花。</p><p></p><p>《秋題牡丹叢晚叢》唐·白居易<br>白露夕，衰葉涼風朝。紅艷久已歇，碧芳今亦銷。<br>幽人坐相對，心事共蕭條。</p><p></p><p>《秦中吟》唐·白居易<br>之十(買花)<br>帝城春欲暮，喧喧車馬度。共道牡丹時，相隨買花去。<br>貴賤無常價，酬值看花數。灼灼百朵紅，戔戔五束素。<br>上張幄幕庇，旁織笆籬護。水灑復泥封，移來色如故。<br>家家習為俗，人人迷不悟。有一田舍翁，偶來買花處。<br>低頭獨長嘆，此嘆無人喻。一叢深色花，十戶中人賦！</p><p></p><p>《衰荷》唐·白居易<br>白露凋花花不殘，涼風吹葉葉初幹。<br>無人解愛蕭條境，更繞衰叢一匝看。</p><p></p><p>《紫薇花》唐·白居易<br>絲綸閣下文書靜，鐘鼓樓中刻漏長。<br>獨坐黃昏誰是伴，紫薇花對紫微郎。</p><p></p><p>《見紫薇花憶微之》唐·白居易<br>一叢暗淡將何比，淺碧籠裙襯紫巾。<br>除卻微之見應愛，人間少有別花人。</p><p></p><p>《對晚開夜合花贈皇甫郎中》唐·白居易<br>移晚校一月，花遲過半年。紅開杪秋日，翠合欲昬天。<br>白露滴未死，涼風吹更鮮。後時誰肯顧，唯我與君憐。</p><p></p><p>《紫陽花》唐·白居易<br>何年植向仙壇上，早晚移栽到梵家。<br>雖在人間人不識，與君名作紫陽花。</p><p></p><p>《桃花》唐·白敏中<br>千朵穠芳倚樹斜，一枝枝綴亂雲霞。<br>憑君莫厭臨風看，占斷春光是此花。</p><p></p><p>《題茅山仙台藥院》唐·劉言史<br>擾擾浮生外，華陽一洞春。<br>道書金字小，仙圃玉苗新。<br>芝草迎飛燕，桃花笑俗人。<br>樓臺爭聳漢，雞犬亦嫌秦。<br>願得青芽散，長年駐此身。</p><p></p><p>《牡丹賦》唐·舒元輿<br>古人言花者，牡丹未嘗與焉。蓋遁乎深山，自幽而芳。不為貴重所知，花則何遇焉？<br>天后之鄉，西河也，精舍下有牡丹，其花特異，天后嘆上苑之有闕，因命移植焉。<br>由此，京國牡丹日月漸盛。<br>今則自禁闥送洎官署，外延士庶之家，瀰漫如四瀆之流，不知其止息之地。<br>每暮春之月，遨遊之士如狂焉。亦上國繁華之一事也。<br>近代文士為歌詩以詠其形容，未有能賦之者。<br>餘獨賦之，以極其美。曰：圓玄瑞精，有星而景，有云而卿。其光下垂，遇物流形。<br>草木得之，發為紅英。英之甚紅，鍾乎牡丹。拔類邁倫，國香欺蘭。<br>我研物情，次第而觀。暮春氣極，綠苞如珠。清露宵偃，韶光曉驅。<br>動盪支節，如解凝結，百脈融暢，氣不可遏。兀然盛怒，如將憤洩。<br>淑日披開，照耀酷烈。美膚膩體，萬狀皆絕。赤者如日，白者如月。<br>淡者如赭，殷者如血。曏者如迎，背者如訣。忻者如語，含者如咽。<br>俯者如愁，仰者如悅。裊者如舞，側者如跌。亞者如醉，曲者如折。<br>密者如織，疏者如缺。鮮者如濯，慘者如別。<br>初朧朧而下上，次鱗鱗而重疊。<br>錦衾相覆，繡帳連接。晴籠晝薰，宿露宵裹。<br>或的的騰秀，或亭亭露奇。或颮然如招，或儼然如思，或帶風如吟，或泫露如悲。<br>或垂然如縋，或爛然如披。或迎日擁砌，或照影臨池。或山雞已馴，或威風將飛。<br>其態萬萬，胡可立辨？不窺天府，孰得而見?乍疑孫武，來此教戰。<br>其戰謂何？搖搖纖柯。玉欄滿風，流霞成波，歷階重臺，萬朵千棵。<br>西子南威，洛神湘娥。或倚或扶，朱顏色酡。各炫紅缸，爭顰翠蛾。<br>灼灼夭夭，逶逶迤迤。漢宮三千，豔列星河，我見其少，孰雲其多。<br>弄彩呈妍，壓景駢盲。席發銀燭，爐升絳煙。洞府真人，會於群仙。<br>晶瑩睇來，金缸列錢。凝睇相看，曾不晤言。未及行雨，先驚旱蓮。<br>公室侯家，列之如麻。咳唾萬金，買此繁華。遑恤終日，以言相誇。<br>列幄庭中，步障開霞。曲廡重樑，鬆篁交加。<br>如貯深閨，似隔絳紗，彷彿息媯，依稀館娃。<br>我來觀之，如乘仙槎。脈脈不語，遲遲日斜。<br>九衢遊人，駿馬香車。有酒如澠，萬坐笙歌。<br>一醉是競，莫知其他。我案花品，此花第一。<br>脫落群類，獨佔春日。其大盈尺，其香滿室。<br>葉如翠羽，擁抱櫛比。蕊如金悄，妝飾淑質。<br>玫瑰羞死，芍藥自失。夭桃斂跡，儂李慚出。<br>躑躅宵潰，木蘭潛逸。未槿灰心，紫薇屈膝。<br>皆讓其先，敢懷憤嫉？煥乎！美乎！后土之產物也。<br>使其花如此而偉乎，何前代寂寞而不聞？<br>今則昌然而大來。豈草木之命，亦有時而塞，亦有時而開？<br>吾欲問汝，曷為而生哉？汝且不言，徒留玩以徘徊。</p><p></p><p>《宮詞》一百首唐·王建<br>其四十九<br>兩樓新換珠簾額，中尉明朝設內家。<br>一樣金盤五千面，紅酥點出牡丹花。<br>其六十四<br>小殿初成粉未乾，貴妃姊妹自來看。<br>為逢好日先移入，續向街西索牡丹。<br>其九十<br>樹頭樹底覓殘紅，一片西飛一片東。<br>自是桃花貪結子，錯教人恨五更風。</p><p></p><p>《長安春遊》唐·王建<br>騎馬傍閒坊，新衣著雨香。桃花紅粉醉，柳樹白雲狂。<br>不覺愁春去，何曾得日長。牡丹相次發，城裡又須忙。</p><p></p><p>《斜路行》唐·王建<br>世間娶容非娶婦，中庭牡丹勝松樹。<br>九衢大道人不行，走馬奔車逐斜路。<br>斜路行熟直路荒，東西豈是橫太行。<br>南樓彈弦北戶舞，行人到此多回徨。<br>頭白如絲面如繭，亦學少年行不返。<br>縱令自解思故鄉，輪折蹄穿白日晚。<br>誰將古曲換斜音，回取行人斜路心。</p><p></p><p>《閒說》唐·王建<br>桃花百葉不成春，鶴壽千年也未神。<br>秦隴州緣鸚鵡貴，王侯家為牡丹貧。<br>歌頭舞遍回回別，鬢樣眉心日日新。<br>鼓動六街騎馬出，相逢總是學狂人。</p><p></p><p>《雨過山村》唐·王建<br>雨裡雞鳴一兩家，竹溪村路板橋斜。<br>婦姑相喚浴蠶去，閒看中庭梔子花。</p><p></p><p>《題所賃宅牡丹花》唐·王建<br>賃宅得花饒，初開恐是妖。粉光深紫膩，肉色退紅嬌。<br>且願風留著，惟愁日炙焦。可憐零落蕊，收取作香燒。</p><p></p><p>《同於汝錫賞白牡丹》唐·王建<br>曉日花初吐，春寒白未凝。月光裁不得，蘇合點難勝。<br>柔膩沾雲葉，新鮮掩鶴膺。統心黃倒暈，側莖紫重稜。<br>乍斂看如睡，初開問欲應。並香幽蕙死，比艷美人憎。<br>價數千金貴，形相兩眼疼。自知顏色好，愁被彩光凌。</p><p></p><p>《賞牡丹》唐·王建<br>此花名價別，開艷益皇都。香遍苓菱死，紅燒躑躅枯。<br>軟光籠細脈，妖色暖鮮膚。滿蕊攢黃粉，含稜縷絳蘇。<br>好和薰御服，堪畫入宮圖。晚態愁新婦，殘妝望病夫。<br>教人知個數，留客賞斯須。一夜輕風起，千金買亦無。</p><p></p><p>《別藥欄》唐·王建<br>芍藥丁香手裡栽，臨行一日繞千回。<br>外人應怪難辭別，總是山中自取來。</p><p></p><p>《天台》唐·牟融<br>碧溪流水泛桃花，樹繞天台迥不賒。<br>洞裡無塵通客境，人間有路入仙家。<br>雞鳴犬吠三山近，草靜雲和一徑斜。<br>此地不知何處去，暫留瓊珮臥煙霞。</p><p></p><p>《赴東都別牡丹》唐·令狐楚<br>十年不見小庭花，紫萼臨開又別家。<br>上馬出門回首望，何時更得到京華！</p><p></p><p>《千葉桃花》唐·楊憑<br>千葉桃花勝百花，孤榮春軟駐年華。<br>若教避俗秦人見，知向河源舊侶誇。</p><p></p><p>《水仙，送內弟袁德師》唐·竇群<br>南渡登舟即水仙，西垣有客思悠然。<br>因君相問為官意，不賣毗陵負郭田。</p><p></p><p>《題開元寺牡丹》唐·徐凝<br>此花南地知難種，慚愧僧閒用意栽。<br>海燕解憐頻睥睨，胡蜂未識更徘徊。<br>虛生芍藥徒勞妒，羞殺玫瑰不敢開。<br>惟有數苞紅萼在，含芳只待舍人來。</p><p></p><p>《牡丹》唐·徐凝<br>何人不愛牡丹花，占斷城中好物華。<br>穎是洛川神女作，千嬌萬態破朝霞。</p><p></p><p>《寄白司馬》唐·徐凝<br>三條九陌花時節，萬戶千車看牡丹。<br>爭遣江州白司馬，五年風景憶長安。</p><p></p><p>《桃花》唐·周樸<br>桃花春色暖先開，明媚誰人不看來。<br>可惜狂風吹落後，殷紅片片點莓苔。</p><p></p><p>《題城南莊》唐·崔護<br>去年今日此門中，人面桃花相映紅。<br>人面不知何處去，桃花依舊笑春風。</p><p></p><p>《新樓詩·二十首》唐·李紳<br>重臺蓮<br>綠荷舒捲涼風曉，紅萼開縈紫菂重。<br>遊女漢皋爭笑臉，二妃湘浦並愁容。<br>自含秋露貞姿結，不競春妖冶態穠。<br>終恐玉京仙子識，卻將歸種碧池峰。<br>北樓櫻桃花<br>開花佔得春光早，雪綴雲裝萬萼輕。<br>凝豔拆時初照日，落英頻處乍聞鶯。<br>舞空柔弱看無力，帶月蔥蘢似有情。<br>多事東風入閨闥，盡飄芳思委江城。<br>城上薔薇<br>薔薇繁豔滿城陰，爛熳開紅次第深。<br>新蕊度香翻宿蝶，密房飄影戲晨禽。<br>竇閨織婦慚詩句，南國佳人怨錦衾。<br>風月寂寥思往事，暮春空賦白頭吟。<br>海棠<br>海邊佳樹生奇彩，知是仙山取得栽。<br>瓊蕊籍中聞閬苑，紫芝圖上見蓬萊。<br>淺深芳萼通宵換，委積紅英報曉開。<br>寄語春園百花道，莫爭顏色泛金盃。</p><p></p><p>《朱槿花》唐·李紳<br>瘴煙長暖無霜雪，槿豔繁花滿樹紅。<br>每嘆芳菲四時厭，不知開落有春風。</p><p></p><p>《薔薇》唐·朱慶餘<br>繞架垂條密，浮陰入夏清。綠攢傷手刺，紅墮斷腸英。<br>粉著蜂須膩，光凝蝶翅明。雨來看亦好，況復值初晴。</p><p></p><p>《登玄都閣》唐·朱慶餘<br>野色晴宜上閣看，樹陰遙映御溝寒。<br>豪家舊宅無人住，空見朱門鎖牡丹。</p><p></p><p>《南池荷花》唐·羊士諤<br>蟬噪城溝水，芙蓉忽已繁。紅花迷越豔，芳意過湘沅。<br>湛露宜清暑，披香正滿軒。朝朝只自賞，穠李亦何言。</p><p></p><p>《野望》二首唐·羊士諤<br>其二<br>忘懷不使海鷗疑，水映桃花酒滿卮。<br>亭上一聲歌白苧，野人歸棹亦行遲。</p><p></p><p>《遊山南寺》二首唐·殷堯藩<br>其一<br>山中盡日無人到，竹外交加百鳥鳴。<br>昨日小樓微雨過，櫻桃花落晚風晴。</p><p></p><p>《庭梅詠寄人》唐·劉禹錫<br>早花常犯寒，繁實常苦酸。何事上春日，坐令芳意闌？<br>夭桃定相笑，遊妓肯回看！君問調金鼎，方知正味難。</p><p></p><p>《玄都觀桃花》(元和十年自朗州召至京，戲贈看花諸君子)唐·劉禹錫<br>紫陌紅塵拂面來，無人不道看花回。<br>玄都觀裡桃千樹，盡是劉郎去後栽。</p><p></p><p>《憶江南》(即春去也)唐·劉禹錫<br>春去也，多謝洛城人。<br>弱柳從風疑舉袂，叢蘭裛露似沾巾。獨坐亦含嚬。<br>春去也，共惜豔陽年。<br>猶有桃花流水上，無辭竹葉醉尊前。惟待見青天。</p><p></p><p>《渾侍中宅牡丹》唐·劉禹錫<br>徑尺千餘朵，人間有此花。<br>今朝見顏色，更不向諸家。</p><p></p><p>《賞牡丹》唐·劉禹錫<br>庭前芍藥妖無格，池上芙渠凈少情。<br>唯有牡丹真國色，花開時節動京城。</p><p></p><p>《思黯南墅賞牡丹》唐·劉禹錫<br>偶然相遇人間世，合在增城阿姥家。<br>有此傾城好顏色，天教晚發賽諸花。</p><p></p><p>《唐郎中宅與諸公同飲酒看牡丹》唐·劉禹錫<br>今日花前飲，甘心醉數杯。<br>但愁花有語，不為老人開。</p><p></p><p>《和令狐相公別牡丹》唐·劉禹錫<br>平章宅裡一欄花，臨到開時不在家。<br>莫道兩京非遠別，春明門外即天涯。</p><p></p><p>《柳花詞》三首唐·劉禹錫<br>其一<br>開從綠條上，散逐香風遠。故取花落時，悠揚佔春晚。<br>其二<br>輕飛不假風，輕落不委地。撩亂舞晴空，發人無限思。<br>其三<br>晴天闇闇雪，來送青春暮。無意似多情，千家萬家去。</p><p></p><p>《竹枝詞》九首唐·劉禹錫<br>其二<br>山桃紅花滿上頭，蜀江春水拍山流。<br>花紅易衰似郎意，水流無限似儂愁。</p><p></p><p>《題壽安甘棠館》二首唐·劉禹錫<br>其一<br>公館似仙家，池清竹徑斜。山禽忽驚起，衝落半巖花。<br>其二<br>門前洛陽道，門裡桃花路。塵土與煙霞，其間十餘步。</p><p></p><p>《同樂天和微之深春》二十首(同用家花車斜四韻)唐·劉禹錫<br>其七<br>何處深春好，春深京兆家。人眉新柳葉，馬色醉桃花。<br>盜息無鳴鼓，朝回自走車。能令帝城外，不敢徑由斜。<br>其十七<br>何處深春好，春深蘭若家。當香收柏葉，養蜜近梨花。<br>野徑宜行樂，遊人盡駐車。菜園籬落短，遙見橘槔斜。</p><p></p><p>《寄朗州溫右史曹長》唐·劉禹錫<br>暫別瑤墀鴛鷺行，彩旗雙引到沅湘。<br>城邊流水桃花過，簾外春風杜若香。<br>史筆枉將書紙尾，朝纓不稱濯滄浪。<br>雲臺公業家聲在，徵詔何時出建章。</p><p></p><p>《雜曲歌辭·憶江南》唐·劉禹錫<br>春過也，共惜豔陽年。<br>猶有桃花流水上，無辭竹葉醉樽前，惟待見青天。</p><p></p><p>《和令狐相公玩白菊》唐·劉禹錫<br>家家菊盡黃，梁園獨如霜。瑩靜真琪樹，分明對玉堂。<br>仙人披雪氅，素女不紅裝。粉蝶來難見，麻衣拂更香。<br>向風搖羽扇，含露滴瓊漿。高豔遮銀井，繁枝覆象床。<br>桂叢慚併發，梅蕊妒先芳。一人瑤華詠，從此播樂章。</p><p></p><p>《和令狐相公詠梔子花》唐·劉禹錫<br>蜀國花已盡，越桃今已開。色疑瓊樹倚，香似玉京來。<br>且賞同心處，那憂別葉催。佳人如擬詠，何必待寒梅。</p><p></p><p>《送渾大夫赴豐州自大鴻臚拜家承舊勛》唐·劉禹錫<br>鳳銜新詔降恩華，又見旌旗出渾家。<br>故吏來辭辛屬國，精兵願逐李輕車。<br>氈裘君長迎風馭，錦帶酋豪踏雪衙。<br>其奈明年好春日，無人喚看牡丹花。</p><p></p><p>《新栽蕙蘭》唐·劉禹錫<br>上國庭前草，移來漢水潯。朱門雖易地，玉樹有餘陰。<br>豔彩凝還泛，清香絕復尋。光華童子佩，柔軟美人心。<br>惜晚含遠思，賞幽空獨呤。寄言知音者，一奏風中琴。</p><p></p><p>《題興化園亭》唐·賈島<br>破卻千家作一池，不栽桃李種薔薇。<br>薔薇花落秋風起，荊棘滿庭君始知。</p><p></p><p>《憶平泉雜詠》唐·李德裕<br>寒塘數樹梅，常近臘前開。雪映緣巖竹，香侵泛水苔。<br>遙思清景暮，還有野禽來。誰是攀枝客，茲辰醉始回。</p><p></p><p>《桃源》唐·李群玉<br>我到瞿真上升處，山川四望使人愁。<br>紫雪白鶴去不返，唯有桃花溪水流。</p><p></p><p>《人日梅花病中作》唐·李群玉<br>去年今日湘南寺，獨把寒梅愁斷腸。<br>今年此日江邊宅，臥見瓊枝低壓牆。<br>半落半開臨野岸，團情團思醉韶光。<br>玉鱗寂寂飛斜月，素豔亭亭對夕陽。<br>已被兒童苦攀折，更遭風雨損馨香。<br>洛陽桃李漸撩亂，回首行宮春景長。</p><p></p><p>《臨水薔薇》唐·李群玉<br>堪愛復堪傷，無情不久長。浪搖千臉笑，風舞一叢芳。<br>似濯文君錦，如窺漢女妝。所思雲雨外，何處寄馨香？</p><p></p><p>《新荷》唐·李群玉<br>田田八九葉，散點綠池初。嫩碧才平水，圓陰已蔽魚。<br>浮萍遮不合，弱荇繞猶疏。增在春波底，芳心卷未舒。</p><p></p><p>《晚蓮》唐·李群玉<br>露冷芳意盡，稀疏空碧荷。殘香隨暮雨，枯蕊墮寒波。<br>楚客罷奇服，吳姬停棹歌。涉江無可寄，幽恨竟如何？</p><p></p><p>《南莊春晚》二首唐·李群玉<br>其一<br>連雲草映一條陂，鸂鶒雙雙帶水飛。<br>南村小路桃花落，細雨斜風獨自歸。<br>其二<br>草暖沙長望去舟，微茫煙浪向巴丘。<br>沅江寂寂春歸盡，水綠蘋香人自愁。</p><p></p><p>《和李紳助教不赴看花》唐·姚合<br>笑辭聘禮深坊住，門館長閒似退居。<br>太學官資清品秩，高人公事說經書。<br>年華未是登朝晚，春色何因向酒疏。<br>且看牡丹吟麗句，不知此外復何如。</p><p></p><p>《和李補闕曲江看蓮花》唐·姚合<br>露荷迎曙發，灼灼復田田。乍見神應駭，頻來眼尚顛。<br>光凝珠有蒂，焰起火無煙。粉膩黃絲蕊，心重碧玉錢。<br>日浮秋轉麗，雨灑晚彌鮮。醉豔酣千朵，愁紅思一川。<br>綠莖扶萼正，翠菂滿房圓。淡暈還殊眾，繁英得自然。<br>高名猶不厭，上客去爭先。景逸傾芳酒，懷濃習彩箋。<br>海霞寧有態，蜀錦不成妍。客至應消病，僧來欲破禪。<br>曉多臨水立，夜只傍堤眠。金似明沙渚，燈疑宿浦船。<br>風驚叢乍密，魚戲影微偏。穠彩燒晴霧，殷姿纈碧泉。<br>畫工投粉筆，宮女棄花鈿。鳥戀驚難起，蜂偷困不前。<br>繞行香爛熳，折贈意纏綿。誰計江南曲，風流合管絃。</p><p></p><p>《和王郎中召看牡丹》唐·姚合<br>葩疊萼相重，燒欄復照空。妍姿朝景裡，醉豔晚煙中。<br>乍怪霞臨砌，還疑燭出籠。繞行驚地赤，移坐覺衣紅。<br>殷麗開繁朵，香濃髮幾叢。裁綃樣豈似，染茜色寧同。<br>嫩畏人看損，鮮愁日炙融。嬋娟涵宿露，爛熳抵春風。<br>縱賞襟情合，閒吟景思通。客來歸盡懶，鶯戀語無窮。<br>萬物珍那比，千金買不充。如今難更有，縱有在仙宮。</p><p></p><p>《詠南池嘉蓮》唐·姚合<br>芙蓉池裡葉田田，一本雙花出碧泉。<br>濃淡共妍香各散，東西分豔蒂相連。<br>自知政術無他異，縱是禎祥亦偶然。<br>四野人聞皆盡喜，爭來入郭看嘉蓮。</p><p></p><p>《牡丹》唐·方幹<br>不逢盛暑不衝寒，種子成叢用法難。<br>醉眼若為拋去得，狂心更擬折來看。<br>凌霜烈火吹無豔，裛露陰霞晒不幹。<br>莫道嬌紅怕風雨，經時猶自未凋殘。</p><p></p><p>《牡丹》唐·方幹<br>借問庭芳早晚栽，座中疑展畫屏開。<br>花分淺淺胭脂臉，葉墮殷殷膩粉腮。<br>紅砌不須誇芍藥，白蘋何用逞重臺。<br>殷勤為報看花客，莫學遊蜂日日來。</p><p></p><p>《杜鵑花》唐·方幹<br>未問移栽日，先愁落地時。疏中從間葉，密處莫燒枝。<br>郢客教誰探，胡蜂是自知。週迴兩三步，常有醉鄉期。</p><p></p><p>《題黃山人庭前孤桂》唐·方幹<br>映窗孤桂非手植，子落月中聞落時。<br>仙客此時頭不白，看來看去有枯枝。</p><p></p><p>《惜花》唐·方幹<br>可憐妍豔正當時，剛被狂風一夜吹。<br>今日流鶯來舊處，百般言語殢空枝。</p><p></p><p>《海石榴》唐·方幹<br>亭際夭妍日日看，每朝顏色一般般。<br>滿枝猶待春風力，數朵先欺臘雪寒。<br>舞蝶似隨歌拍轉，遊人只怕酒杯幹。<br>久長年少應難得，忍不叢邊到夜觀。</p><p></p><p>《荷花》唐·李商隱<br>都無色可並，不奈此香何。瑤席乘涼設，金羈落晚過。<br>回衾燈照綺，渡襪水沾羅。預想前秋別，離居夢棹歌。</p><p></p><p>《贈荷花》唐·李商隱<br>世間花葉不相倫，花入金盆葉作塵。<br>唯有綠荷紅菡萏，卷書開合任天真。<br>此花此葉長相映，翠減紅衰愁煞人。</p><p></p><p>《暮秋獨遊曲江》唐·李商隱<br>荷葉生時春恨生，荷葉枯時秋恨成。<br>深知身在情長在，悵望江頭江水聲。</p><p></p><p>《菊花》唐·李商隱<br>暗暗淡淡紫，融融冶冶黃。陶令籬邊色，羅含宅裡香。<br>幾時禁重露，實是怯殘陽。願泛金鸚鵡，升君白玉堂。</p><p></p><p>《憶梅》唐·李商隱<br>定定住天涯，依依向物華。寒梅最堪恨，常作去年花。</p><p></p><p>《石榴》唐·李商隱<br>榴枝婀娜榴實繁，榴膜輕明榴子鮮。<br>可羨瑤池碧桃樹，碧桃紅頬一千年。</p><p></p><p>《杏花》唐·李商隱<br>上國昔相值，亭亭如欲言。異鄉今暫賞，眽眽豈無恩。<br>援少風多力，牆高月有痕。為含無限意，遂對不勝繁。<br>仙子玉京路，主人金谷園。幾時辭碧落，誰伴過黃昏。<br>鏡拂鉛華膩，爐藏桂燼溫。終應催竹葉，先擬詠桃根。<br>莫學啼成血，從教夢寄魂。吳王採香徑，失路入煙村。</p><p></p><p>《宿駱氏亭，寄懷崔雍崔袞》唐·李商隱<br>竹塢無塵水檻清，相思迢遞隔重城。<br>秋陰不散霜飛晚，留得枯荷聽雨聲。</p><p></p><p>《十一月中旬至扶風界見梅花》唐·李商隱<br>匝路亭亭艷，非時裊裊香。素娥惟與月，青女不饒霜。<br>贈遠虛盈手，傷離適斷腸。為誰成早秀？不待作年芳。</p><p></p><p>《牡丹》唐·李商隱<br>綿幃初卷衛夫人，繡被猶堆越鄂君。<br>垂手亂翻雕玉珮，折腰爭舞鬱金裙。<br>石家蠟燭何曾剪，荀令香爐可待薰。<br>我是夢中傳彩筆，欲書花葉寄朝雲。</p><p></p><p>《僧院牡丹》唐·李商隱<br>薄葉風才倚，枝輕霧不勝。開先如避客，色淺為依僧。<br>粉壁正蕩水，緗幃初卷燈。傾城惟待笑，要裂幾多繒。</p><p></p><p>《回中牡丹為雨所敗》二首唐·李商隱<br>其一<br>下苑他年未可追，西州今日忽相期。<br>水亭暮雨寒猶在，羅薦春香暖不知。<br>舞蝶慇勤收落蕊，佳人惆悵臥遙幃。<br>章臺街裡芳菲伴，且問宮腰捐幾枝。<br>其二<br>浪笑榴花不及春，先期零落更悉人。<br>玉盤迸淚傷心數，錦瑟驚弦破夢頻。<br>萬里重陰非舊圊，一年生意屬流塵。<br>前溪舞罷君回顧，並覺今朝粉態新。</p><p></p><p>《杭州開元寺牡丹》唐·張祜<br>濃豔初開小藥欄，人人惆悵出長安。<br>風流郄是錢塘寺，不踏紅塵見牡丹。</p><p></p><p>《胡渭州》唐·張祜<br>楊柳千尋色，桃花一苑芳。風吹入簾裡，唯有惹衣香。</p><p></p><p>《信州水亭》唐·張祜<br>南簷架短廊，沙路白茫茫。盡日不歸處，一庭梔子香。</p><p></p><p>《宿東橫山瀨》唐·杜牧<br>孤舟路漸賒，時見碧桃花。溪雨灘聲急，巖風樹勢斜。<br>獼猴懸弱柳，鸂鶒睡橫楂。謾向仙林宿，無人識阮家。</p><p></p><p>《殘春獨來南亭因寄張祜》唐·杜牧<br>暖雲如粉草如茵，獨步長堤不見人。<br>一嶺桃花紅錦黦，半溪山水碧羅新。<br>高枝百舌猶欺鳥，帶葉梨花獨送春。<br>仲蔚欲知何處在，苦吟林下拂詩塵。</p><p></p><p>《酬王秀才桃花園見寄》唐·杜牧<br>桃滿西園淑景催，幾多紅豔淺深開。<br>此花不逐溪流出，晉客無因入洞來。</p><p></p><p>《紫薇花》唐·杜牧<br>曉迎秋露一枝新，不佔園中最上春。<br>桃李無言又何在，向風偏笑豔陽人。</p><p></p><p>《薔薇花》唐·杜牧<br>朵朵精神葉葉柔，雨晴香指醉人頭。<br>石家錦帳依然在？閒倚狂風夜不收。</p><p></p><p>《齊安郡後池絕句》二首唐·杜牧<br>其一<br>菱透浮萍綠錦波，夏鶯千囀弄薔薇。<br>盡日無人看微雨，鴛鴦相對浴紅衣。<br>其二<br>兩竿落日溪橋上，半縷青煙柳影中。<br>多少綠菏相倚恨，一時回首背西風。</p><p></p><p>《留贈》唐·杜牧<br>舞靴應任閒人看，笑臉還須待我開。<br>不用鏡前空有淚，薔薇花謝即歸來。</p><p></p><p>《山石榴》唐·杜牧<br>似火石榴映小山，繁中能薄豔中閒。<br>一朵佳人玉釵上，只疑燒卻翠雲鬟。</p><p></p><p>《蘭溪》唐·杜牧<br>蘭溪春盡碧泱泱，映日蘭花雨髮香。<br>楚國大夫憔悴日，應尋此路去瀟湘！</p><p></p><p>《山亭夏日》唐·高駢<br>綠樹陰濃夏日長，樓臺倒影入池塘。<br>水精簾動微風起，滿架薔薇一院香。</p><p></p><p>《蓮花》唐·溫庭筠<br>綠塘搖灩接星津，軋軋蘭橈入白草。<br>應為洛神波上襪，至今蓮蕊有香塵。</p><p></p><p>《和沈參軍招友生觀芙蓉池》唐·溫庭筠<br>桂棟坐清曉，瑤琴商鳳絲。況聞楚澤香，適與秋風期。<br>遂從棹萍客，靜嘯菸草湄。倒影回澹盪，愁紅媚漣漪。<br>湘莖久鮮澀，宿雨增離披。而我江海意，楚遊動夢思。<br>北渚水雲葉，南塘煙霧枝。豈亡臺榭芳，獨與鷗鳥知。<br>珠墜魚迸淺，影多鳧泛遲。落英不可攀，返照昏澄陂。</p><p></p><p>《題磁嶺海棠花》唐·溫庭筠<br>幽態竟誰賞，歲華空與期。島回香盡處，泉照豔濃時。<br>蜀彩淡搖曳，吳妝低怨思。王孫又誰恨，惆悵下山遲。</p><p></p><p>《芙蓉》唐·溫庭筠<br>刺莖澹盪碧，花片參差紅。吳歌秋水冷，湘廟夜雲空。<br>濃豔香露裡，美人清鏡中。南樓未歸容，一夕練塘東。</p><p></p><p>《三月十八日雪中作》唐·溫庭筠<br>芍藥薔薇語早梅，不知誰是豔陽才。<br>今朝領得春風意，不復饒君雪裡開。</p><p></p><p>《杏花》唐·溫庭筠<br>紅花初綻雪花繁，重疊高低滿小園。<br>正見盛時猶悵望，豈堪開處已繽翻。<br>情為世累詩千首，醉是吾鄉酒一樽。<br>杳杳豔歌春日午，出牆何處隔朱門。</p><p></p><p>《碧澗驛曉思》唐·溫庭筠<br>香燈伴殘夢，楚國在天涯。月落子規歇，滿庭山杏花。</p><p></p><p>《夜看牡丹》唐·溫庭筠<br>高低深淺一闌紅，把火殷勤繞露叢。<br>希逸近來成懶病，不能容易向春風。</p><p></p><p>《春暮宴罷寄宋壽先輩》唐·溫庭筠<br>斜掩朱門花外鍾，曉鶯時節好相逢。<br>窗間桃蕊宿妝在，雨後牡丹春睡濃。<br>蘇小風姿迷下蔡，馬卿才調似臨邛。<br>誰憐芳草生三徑，參佐橋西陸士龍。</p><p></p><p>《牡丹》二首唐·溫庭筠<br>其一<br>輕陰隔翠幃，宿雨泣晴暉。醉後佳期在，歌餘舊意非。<br>蝶繁經粉住，蜂重抱香歸。莫惜薰爐夜，因風到舞衣。<br>其二<br>水漾晴紅壓疊波，曉來金粉覆庭莎。<br>裁成艷思偏應巧，分得春光最數多。<br>欲綻似含雙靨笑，正繁疑有一聲歌。<br>華堂客散簾垂地，想憑闌干斂翠蛾。</p><p></p><p>《春暮對雨》唐·劉得仁<br>春暮雨微微，翻疑墜葉時。氣蒙楊柳重，寒勒牡丹遲。<br>未夕鳥先宿，望晴人有期。何當廓陰閉，新暑竹風吹。</p><p></p><p>《永樂殷堯藩明府縣池嘉蓮詠》唐·雍陶<br>青苹白石匝蓮塘，水裡蓮開帶瑞光。<br>露溼紅芳雙朵重，風飄綠蒂一枝長。<br>同心梔子徒誇豔，合穗嘉禾豈解香。<br>不獨豐祥先有應，更宜花縣對潘郎。</p><p></p><p>《題武陵洞》五首唐·曹唐<br>其一<br>此生終使此身閒，不是春時且要還。<br>寄語桃花與流水，莫辭相送到人間。<br>其四<br>桃花夾岸杳何之，花滿春山水去遲。<br>三宿武陵溪上月，始知人世有秦時。</p><p></p><p>《牛尊師宅看牡丹》唐·段成式<br>洞裡仙春日更長，翠叢風翦紫霞芳。<br>若為蕭史通家客，情願扛壺入醉鄉。</p><p></p><p>《看牡丹贈段成式》(柯古前看吝酒)唐·周繇<br>金蕊霞英疊彩香，初疑少女出蘭房。<br>逡巡又是一年別，寄語集仙呼索郎。</p><p></p><p>《牡丹》唐·唐彥謙<br>顏色無因饒錦繡，馨香惟解掩蘭蓀。<br>那堪更被煙矇蔽，南國西施泣斷魂。</p><p></p><p>《牡丹》唐·唐彥謙<br>真宰多情巧思新，固將能事送殘春。<br>為云為雨徒虛語，傾國傾城不在人。<br>開日綺霞應失色，落時青帝合傷神。<br>嫦娥婺女曾相送，留下鴉黃作蕊塵。</p><p></p><p>《牡丹》唐·唐彥謙<br>青帝於君事分偏，穠堆浮豔倚朱門。<br>雖然佔得笙歌地，將甚酬他雨露恩。</p><p></p><p>《蓮》唐·唐彥謙<br>新蓮映多浦，迢遞綠塘東。靜影搖波月，寒香映水風。<br>金塵飄落蕊，玉露洗殘紅。看著餘芳少，無人問的中。</p><p></p><p>《黃了陂荷花》唐·唐彥謙<br>十頃狂風撼掬塵，緣堤照水露紅新。<br>世間花氣皆悉絕，恰是蓮香更惱人。</p><p></p><p>《玫瑰》唐·唐彥謙<br>麝炷騰清燎，鮫紗覆綠蒙。宮妝臨曉日，錦段落東風。<br>無力春煙裡，多愁暮雨中。不知何事意，深淺兩般紅。</p><p></p><p>《蘭》唐·唐彥謙<br>清風搖翠環，涼露滴蒼玉。美人胡不紉，幽香藹空谷。</p><p></p><p>《蓮花》二首唐·崔櫓<br>其一<br>影攲晴浪勢欹煙，恨態緘言日抵年。<br>輕霧曉和香積飯，片紅時墮化人船。<br>其二<br>人間有筆應難畫，雨後無塵更好憐。<br>何限斷腸名不得，倚風嬌情醉腰偏。</p><p></p><p>《惜蓮花》唐·崔櫓<br>半塘前日染來紅，瘦盡金方昨日風。<br>留樣最嗟無巧筆，護香誰為惜熏籠。<br>緣停翠棹沉吟看，忍使良被積漸空。<br>魂斷舊溪憔悴態，冷煙殘粉楚臺東。</p><p></p><p>《殘蓮花》唐·崔櫓<br>倚風無力減香時，涵露如啼臥翠池。<br>金谷樓前馬嵬下，世間殊色一般悲。</p><p></p><p>《岳陽雲夢亭看蓮花》唐·崔櫓<br>似醉如慵一水心，斜陽欲暝彩雲深。<br>清明月照羞無語，涼冷風吹勢不禁。<br>曾向楚臺和雨看，只於吳苑弄船尋。<br>當時為當題詩徧，此地依前泥苦吟。</p><p></p><p>《和友人題僧院薔薇花》三首唐·崔櫓<br>其一<br>何人移得在禪家，瑟瑟枝條簇簇霞。<br>爭那寂寥埋草暗，不勝惆悵舞風斜。<br>無緣影對金尊酒，可惜香和石鼎茶。<br>看取老僧齊物意，一般拋擲等凡花。<br>其二<br>忍委芳心此地開，似霞顏色苦低迴。<br>風驚少女偷香去，雨認巫娥覓伴來。<br>今日獨憐僧院種，舊山曾映釣幾栽。<br>三清上客知惆悵，勸我春醪一兩杯。</p><p></p><p>《村西杏花》二首唐·司空圖<br>其一<br>薄膩力偏羸，看看愴別時。東風狂不惜，西子病難醫。<br>其二<br>肌細分紅脈，香濃破紫苞。無因留得玩，爭忍折來拋。</p><p></p><p>《故鄉杏花》唐·司空圖<br>寄花寄酒喜新開，左把花枝右把杯。<br>欲問花枝與杯酒，故人何得不同來？</p><p></p><p>《杏花》唐·司空圖<br>詩家偏為此傷情，品韻由來莫與爭。<br>解笑亦應兼解語，只應慵語倩鶯聲。</p><p></p><p>《白菊雜書》四首唐·司空圖<br>其二<br>四面雲屏一帶天，是非斷得自翛然。<br>此生只是償詩債，白菊開時最不眠。<br>其四<br>黃鸝囀處誰同聽，白菊開時且剩過。<br>漫道南朝足流品，由來叔寶不宜多。</p><p></p><p>《暮春對柳二》唐·司空圖<br>洞中猶說看桃花，輕絮狂飛自俗家。<br>正是階前開遠信，小娥旋拂碾新茶。</p><p></p><p>《牡丹》唐·司空圖<br>得地牡丹盛，曉添龍麝香。主人猶自惜，錦幕護春霜。</p><p></p><p>《紅茶花》唐·司空圖<br>景物詩人見即誇，豈憐高韻說紅茶！<br>牡丹枉用三春力，開得方知不是花。</p><p></p><p>《杏花》唐·薛能<br>活色生香第一流，手中移得近青樓。<br>誰知豔性終相負，亂向春風笑不休。</p><p></p><p>《海棠》唐·薛能<br>四海應無蜀海棠，一時開處一城香。<br>晴來使府低臨檻，雨後人家散出牆。</p><p></p><p>《贈韋氏歌人》二首唐·薛能<br>其二<br>一曲新聲慘畫堂，可能心事憶周郎。<br>朝來為客頻開口，綻盡桃花幾許香。</p><p></p><p>《詠柳花》唐·薛能<br>浮生失意頻，起絮又飄淪。發自誰家樹，飛來獨院春。<br>朝容縈斷砌，晴影過諸鄰。亂掩宮中蝶，繁衝陌上人。<br>隨波應到海，沾雨或依塵。會向慈恩日，輕輕對此身。</p><p></p><p>《牡丹》四首唐·薛能<br>其二<br>萬朵照初筵，狂遊憶少年。曉光如曲水，顏色似西川。<br>白向庚辛受，朱從造化研。眾開成伴侶，相笑極神仙。<br>見焰寧勞火，聞香不帶煙。自高輕月桂，非偶賤池蓮。<br>影接雕盤動，叢遭惡草偏。招歡憂事阻，就臥覺情牽。<br>四面宜綈錦，當頭稱管絃。泊來鶯定憶，粉擾蝶何顛。<br>蘇息承朝露，滋榮仰霽天。壓欄多盡好，敵國貴宜然。<br>未落須迷醉，因茲任病纏。人誰知極物，空負感麟篇。<br>其四<br>牡丹愁為牡丹飢，自惜多情慾瘦羸。<br>濃艷冷香初蓋後，好風乾雨正開時。<br>吟蜂遍坐無閒蕊，醉客曾偷有折枝。<br>京國別來誰佔玩，此花光景屬吾詩。</p><p></p><p>《杏花》唐·溫憲<br>團雪上晴梢，紅明映碧寥。店香風起夜，村白雨休朝。<br>靜落猶和蒂，繁開正蔽條。澹然閒賞久，無以破妖嬈。</p><p></p><p>《晴景》唐·王駕<br>雨前初見花間蕊，雨後全無葉底花。<br>蜂蝶飛來過牆去，卻疑春色在鄰家。</p><p></p><p>《次韻和盧先輩避難寺居看牡丹》唐·王駕<br>亂後寄僧居，看花恨有餘。香宜閒靜立，態似別離初。<br>朵密紅相照，欄低畫不如。狂風任吹卻，最共野人疏。</p><p></p><p>《芙蓉》唐·陸龜蒙<br>閒吟鮑照賦，更起屈平愁。莫引西風動，紅衣不耐秋。</p><p></p><p>《白蓮》唐·陸龜蒙<br>素花多蒙別豔欺，此花真合在瑤池。<br>無情有恨何人覺？月曉風清欲墮時。</p><p></p><p>《薔薇》唐·陸龜蒙<br>倚牆當戶自橫陳，致得貧家似不貧。<br>外布芳菲雖笑日，中含芒刺欲傷人。<br>清香往往生遙夜，狂蔓看看及四鄰。<br>遇有客來堪玩處，一端晴綺照煙新。</p><p></p><p>《和襲美重題薔薇》唐·陸龜蒙<br>穠華自古不得久，況是倚春春已空。<br>更被夜來風雨惡，滿階狼藉沒多紅。</p><p></p><p>《牡丹》唐·皮日休<br>落盡殘紅始吐芳，佳名喚作百花王。<br>意誇天下無雙豔，獨立人間第一香。</p><p></p><p>《重題薔薇》唐·皮日休<br>濃似猩猩初染素，輕如燕燕欲凌空。<br>可伶細麗難勝日，照得深紅作淺紅。</p><p></p><p>《詠白蓮》唐·皮日休<br>細嗅深看暗斷腸，從今無意愛紅芳。<br>折來只合瓊為客，把種應須玉甃塘。<br>向日但疑酥滴水，含風渾訝雪生香。<br>吳王臺下開多少，遙似西施上素妝。</p><p></p><p>《揚州看辛夷花》唐·皮日休<br>臘前千朵亞芳叢，細膩偏勝素柰功。<br>螓首不言披曉雪，麝臍無主任春風。<br>一枝拂地成瑤圃，數樹參庭是蕊宮。<br>應為當時天女服，至今猶未放全紅。</p><p></p><p>《病中庭際海石榴花盛發，感而有寄》唐·皮日休<br>一夜春光綻絳囊，碧油枝上晝煌煌。<br>風勻只似調紅露，日暖唯憂化赤霜。<br>火齊滿枝燒夜月，金津含蕊滴朝陽。<br>不知桂樹知情否，無限同遊阻陸郎。</p><p></p><p>《梅花》唐·崔道融<br>數萼初含雪，孤標畫本難。香中別有韻，清極不知寒。<br>橫笛和愁聽，斜技依病看。逆風如解意，容易莫摧殘。</p><p></p><p>《長安春》唐·崔道融<br>長安牡丹開，繡轂輾晴雷。若使花長在，人應看不回。</p><p></p><p>《白牡丹》唐·韋莊<br>閨中莫妒新妝婦，陌上須慚傅粉郎。<br>昨夜月明渾似水，入門唯覺一庭香。</p><p></p><p>《合歡蓮花》唐·韋莊<br>虞舜南巡去不歸，二妃相誓死江湄。<br>空留萬古香魂在，結作雙葩合一枝。</p><p></p><p>《對梨花贈皇甫秀才》唐·韋莊<br>林上梨花雪壓枝，獨攀瓊豔不勝悲。<br>依前此地逢君處，還是去年今日時。<br>且戀殘陽留綺席，莫推紅袖訴金卮。<br>騰騰戰鼓正多事，須信明朝難重持。</p><p></p><p>《中山臨上人院觀牡丹寄諸從事》唐·杜荀鶴<br>閒來吟繞牡丹叢，花艷人生事略同。<br>半雨半風三月內，多愁多病百年中。<br>開當韶景何妨好，落向僧家即是空。<br>一境別無唯此有，忍教醒坐對支公！</p><p></p><p>《桃花》唐·吳融<br>滿樹和嬌爛漫紅，萬枝丹彩灼春融。<br>何當結作千年實，將示人間造化工。</p><p></p><p>《送杜鵑花》唐·吳融<br>春紅始謝又秋紅，息國亡來入楚宮。<br>應是蜀冤啼不盡，更憑顏色訴西風。</p><p></p><p>《杏花》唐·吳融<br>粉薄紅輕掩斂羞，花中占斷得風流。<br>軟非因醉都無力，凝不成歌亦自愁。<br>獨照影時臨水畔，最含情處出牆頭。<br>裴回盡日難成別，更待黃昏對酒樓。</p><p></p><p>《途中見杏花》唐·吳融<br>一枝紅豔出牆頭，牆外行人正獨愁。<br>長得看來猶有恨，可堪逢處更難留。<br>林空色暝鶯先到，春淺香寒蝶未遊。<br>更憶帝鄉千萬樹，澹煙籠日暗神州。</p><p></p><p>《海棠》唐·吳融<br>太尉園林兩樹春，年年奔走探花人。<br>今來獨倚荊山看，回首長安落戰塵。<br>雪綻霞鋪錦水頭，佔春顏色最風流。<br>若教更近天街種，馬上多逢醉五侯。</p><p></p><p>《和僧詠牡丹》唐·吳融<br>萬緣銷盡本無心，何事看花恨卻深？<br>都是支郎足情調，墜香殘蕊亦成吟。</p><p></p><p>《紅白牡丹》唐·吳融<br>不必繁弦不必歌，靜中相對更情多。<br>殷鮮一半霞分綺，潔澈旁邊月颭波。<br>看久願成莊叟夢，惜留須倩魯陽戈。<br>重來應共今來別，風墮香殘襯綠莎。</p><p></p><p>《僧舍白牡丹》二首唐·吳融<br>其一<br>膩若裁雲薄綴霜，春殘獨自殿群芳。<br>梅妝向日霏霏暖，紈扇搖風閃閃光。<br>其二<br>月魄照來空見影，露華凝後更多香。<br>天生潔白宜清淨，何必殷紅映洞房。</p><p></p><p>《憶事》唐·吳融<br>去年花下把金卮，曾賦楊花數句詩。<br>回首朱門閉荒草，如今愁到牡丹時。</p><p></p><p>《扇上畫牡丹》唐·羅隱<br>為愛紅芳滿砌階，教人扇上畫將來。<br>葉隨彩筆參差長，花逐輕風次第開。<br>閒掛幾曾停蛺蝶，頻搖不怕落莓苔。<br>根生無地如仙桂，疑是姮娥月裡栽。</p><p></p><p>《牡丹》唐·羅隱<br>艷多煙重欲開難，紅蕊當心一抹檀。<br>公子醉歸燈下見，美人朝插鏡中看。<br>當庭始覺春風貴，帶雨方知國色寒。<br>日晚更將何所似，太真無力憑欄干。</p><p></p><p>《牡丹花》唐·羅隱<br>似共東風別有因，絳羅高卷不勝春。<br>若教解語應傾國，任是無情亦動人。<br>芍藥與君為近侍，芙蓉何處避芳塵。<br>可憐韓令功成後，辜負穠華過此身。</p><p></p><p>《虛白堂前牡丹，相傳雲太傅手植在錢塘》唐·羅隱<br>欲詢往事奈無言，六十年來此託根。<br>香暖幾飄袁虎扇，格高長對孔融樽。<br>曾憂世亂陰難合，且喜春殘色尚存。<br>莫背欄杆便相笑，與君俱受主人恩。</p><p></p><p>《杏花》唐·羅隱<br>暖氣潛催次第春，梅花已謝杏花新。<br>半開半落閒園裡，何異榮枯世上人？</p><p></p><p>《人日新安道中見梅花》唐·羅隱<br>長途酒醒臘春寒，嫩蕊香英撲馬鞍。<br>不上壽陽公主面，憐君開得卻無端。</p><p></p><p>《梅花》唐·羅鄴<br>繁如瑞雪壓枝開，越嶺吳溪免用栽。<br>卻是五侯家未識，春風不放過江來。</p><p></p><p>《牡丹》唐·羅鄴<br>落盡春紅始著花，花時比屋事豪奢。<br>買栽池館恐無地，看到子孫能幾家。<br>門倚長衢攢繡轂，幄籠輕日護香霞。<br>歌鐘滿座爭歡賞，肯信流年鬢有華。</p><p></p><p>《雞冠花》唐·羅鄴<br>一枝穠豔對秋光，露滴風搖倚砌傍。<br>曉景乍看何處似，謝家新染紫羅裳。</p><p></p><p>《杏花》唐·鄭谷<br>不學梅欺雪，輕紅照碧池。小桃新謝後，雙燕卻來時。<br>香屬登龍客，煙籠宿蝶枝。臨軒須貌取，風雨易離披。</p><p></p><p>《菊花》唐·鄭谷<br>王孫莫把比蓬蒿，九日枝枝近鬢毛。<br>露溼秋香滿池岸，由來不羨瓦松高。</p><p></p><p>《蜀中賞海棠》唐·鄭谷<br>濃淡芳春滿蜀鄉，半隨風雨斷鶯腸。<br>浣花溪上堪惆悵，子美無心為發揚。</p><p></p><p>《蜀中春日》唐·鄭谷<br>海棠風外獨沾巾，襟袖無端惹蜀塵。<br>和暖又逢挑菜日，寂寥未是探花人。<br>不嫌蟻酒衝愁肺，卻憶漁蓑覆病身。<br>何事晚來微雨後，錦江春學曲江春。</p><p></p><p>《詠海棠》唐·鄭谷<br>春風用意勻顏色，銷得攜觴與賦詩。<br>穠麗最宜新著雨，嬌嬈全在欲開時。<br>莫愁粉黛臨窗懶，樑廣丹青點筆遲。<br>朝醉暮吟看不足，羨他蝴蝶宿深枝。</p><p></p><p>《擢第後入蜀經羅村，路見海棠盛開偶有題詠》唐·鄭谷<br>上國休誇紅杏豔，深溪自照綠苔幾。<br>一枝低帶流鶯睡，數片狂和舞蝶飛。<br>堪恨路長移不得，可無人與畫將歸。<br>手中已有新春桂，多謝煙香更入衣。</p><p></p><p>《牡丹》唐·鄭谷<br>亂前看不足，亂後眼偏明。卻得蓬蒿力，遮藏見太平。</p><p></p><p>《街西晚歸》唐·鄭谷<br>御溝春水繞閒坊，信馬歸來傍短墻。<br>幽榭名園臨紫陌，晚風時帶牡丹香。</p><p></p><p>《題慈恩寺默公院》唐·鄭谷<br>雖近曲江居古寺，舊山終憶九華峰。<br>春來老病厭迎送，翦卻牡丹栽野鬆。</p><p></p><p>《遠公亭牡丹》唐·李鹹用<br>雁門禪客吟春亭，牡丹獨逞花中英。<br>雙成膩臉偎雲屏，百般姿態因風生。<br>延年不敢歌傾城，朝雲暮雨愁娉婷。<br>蕊繁蟻腳粘不行，甜迷蜂醉飛無聲。<br>廬山根腳含精靈，發妍吐秀叢君庭。<br>湓江太守多閒情，欄朱繞絳留輕盈。<br>潺潺綠醴當風傾，平頭奴子啾銀笙。<br>紅葩艷艷交童星，左文右武憐君榮。</p><p></p><p>《緋桃花》唐·李鹹用<br>茫茫天意為誰留，深染夭桃備勝遊。<br>未醉已知醒後憶，欲開先為落時愁。<br>痴蛾亂撲燈難滅，躍鯉傍驚電不收。<br>何事梨花空似雪，也稱春色是悠悠。</p><p></p><p>《牡丹》唐·李鹹用<br>少見南人識，識來嗟復驚。始知春有色，不信爾無情。<br>恐是天地媚，暫隨雲雨生。緣何絕尤物，更可比妍明。</p><p></p><p>《同友生題僧院杜鵑花》唐·李鹹用<br>若比眾芳應有在，難同上品是中春。<br>牡丹為性疏南國，朱槿操心不滿旬。<br>留得卻緣真達者，見來寧作獨醒人。<br>鶴林太盛今空地，莫放枝條出四鄰。</p><p></p><p>《下第後上永崇高侍郎》唐·高蟾<br>天上碧桃和露種，日邊紅杏倚雲栽。<br>芙蓉生在秋江上，不向東風怨未開。</p><p></p><p>《牡丹》唐·秦韜玉<br>拆妖放艷有誰催，疑就仙中旋折來。<br>圖把一春皆占斷，固留三月始教開。<br>壓枝金蕊香如撲，逐朵檀心巧勝裁。<br>好是酒闌絲竹罷，倚風含笑向樓臺。</p><p></p><p>《萬壽寺牡丹》唐·翁承贊<br>爛漫香風引貴遊，高僧移步亦遲留。<br>可憐殿角長鬆色，不得王孫一舉頭。</p><p></p><p>《擢探花使》三首唐·翁承贊<br>其一<br>洪崖差遣探花來，檢點芳叢飲數杯。<br>深紫濃香三百朵，明朝為我一時開。<br>其三<br>探花時節日偏長，恬淡春風稱意忙。<br>每到黃昏醉歸去，紵衣惹得牡丹香。</p><p></p><p>《幽蘭》唐·崔塗<br>幽植眾寧知，芬芳只暗持。自無君子佩，未是國香衰。<br>白露沾常早，春風每到遲。不如當路草，芬馥欲何為？</p><p></p><p>《荷花》唐·韓偓<br>紈扇相欹綠，香囊獨立紅。浸淫因重露，狂暴是秋風。<br>逸調無人唱，秋塘每夜空。何繇見周昉，移入畫屏中。</p><p></p><p>《淨興寺杜鵑花絕》唐·韓偓<br>一園紅豔醉坡陀，自地連梢簇蒨羅。<br>蜀魄未歸長滴血，只應偏滴此叢多。</p><p></p><p>《見花》唐·韓偓<br>褰裳擁鼻正吟詩，日午牆頭獨見時。<br>血染蜀羅山躑躅，肉紅宮錦海棠梨。<br>因狂得病真閒事，欲詠無才是所悲。<br>看卻東風歸去也，爭教判得最繁枝。</p><p></p><p>《深院》唐·韓偓<br>鵝兒唼啑梔黃觜，鳳子輕盈膩粉腰。<br>深院下簾人晝寢，紅薔薇架碧芭蕉。</p><p></p><p>《寒食日沙縣雨中看薔薇》(己巳)唐·韓偓<br>何處遇薔薇，殊鄉冷節時。雨聲籠錦帳，風勢偃羅幃。<br>通體全無力，酡顏不自持。綠疏微露刺，紅密欲藏枝。<br>愜意憑闌久，貪吟放醆遲。旁人應見訝，自醉自題詩。</p><p></p><p>《信筆》唐·韓偓<br>睡髻休頻攏，春眉忍更長。整釵梔子重，泛酒菊花香。<br>繡疊昏金色，羅揉損砑光。有時閒弄筆，亦畫兩鴛鴦。</p><p></p><p>《看天王院牡丹》唐·王貞白<br>前年帝裡探春時，寺寺名花我盡知。<br>今日長安已灰燼，忍隨南國對芳枝。</p><p></p><p>《白牡丹》唐·王貞白<br>穀雨洗纖素，裁為白牡丹。異香開玉合，輕粉泥銀盤。<br>曉貯露華溼，宵傾月魄寒。佳人淡妝罷，無語倚朱欄。</p><p></p><p>《芍藥》唐·王貞白<br>芍藥承春寵，何曾羨牡丹。麥秋能幾日，穀雨只微寒。<br>妒態風頻起，嬌妝露欲殘。芙蓉浣紗伴，長恨隔波瀾。</p><p></p><p>《獨芙蓉》唐·王貞白<br>方塘清曉鏡，獨照玉容秋。蠹芰不相採，斂蘋空自愁。<br>日斜還顧影，風起強垂頭。芳意羨何物，雙雙鸂鳥遊。</p><p></p><p>《比紅兒詩》唐·羅虯<br>其八<br>匼匝千山與萬山，碧桃花下景長閒。<br>神仙得似紅兒貌，應免劉郎憶世間。<br>其八十八<br>淺色桃花亞短牆，不因風送也聞香。<br>凝情盡日君知否，還似紅兒淡薄妝。<br>其九十六<br>梔子同心裛露垂，折來深恐沒人知。<br>花前醉客頻相問，不贈紅兒贈阿誰。</p><p></p><p>《牡丹》唐·羅鄴<br>落盡春紅始見花，花時此屋事豪奢。<br>買栽池館恐無地，看到子孫能幾家。<br>門倚長衢攢繡轂，幄籠輕日護香霞。<br>歌鐘對此爭歡賞，肯信流年鬢有華。</p><p></p><p>《薔薇》唐·裴說<br>一架長條萬朵春，嫩紅深綠小窠勻。<br>只應根下千年土，曾葬西川織錦人。</p><p></p><p>《過舊宅看花》唐·雍陶<br>山桃野杏兩三栽，樹樹繁花去復開。<br>今日主人相引看，誰知曾是客移來。</p><p></p><p>《嘆靈鷲寺山石榴》唐·雍陶<br>水蝶巖蜂俱不知，露桃凝艶數千枝。<br>山深春晚無人賞，即是杜鵑催落時。</p><p></p><p>《司直巡官司無諸移到玫瑰花》唐·徐夤<br>芳菲移自越一臺，最以薔薇好並栽。<br>稼豔盡憐勝彩繪，嘉名誰贈作玫瑰。<br>春成錦繡吹折同，天染瓊瑤日照開。<br>為報朱衣早邀客，莫教零落委蒼苔。</p><p></p><p>《燈花》唐·徐夤<br>點蠟燒銀卻勝栽，九華紅豔吐玫瑰。<br>獨含冬夜寒光拆，不傍春風暖處開。<br>難見只因能送喜，莫挑唯恐墮成灰。<br>貪膏附熱多相誤，為報飛蛾罷拂來。</p><p></p><p>《薔薇》唐·徐夤<br>朝露灑時如濯錦，晚風飄處似遺鈿。<br>重門剩著黃金鎖，莫被飛瓊摘上天。</p><p></p><p>《開窗》唐·徐夤<br>閉戶開窗寢又興，三更時節也如冰。<br>長閒便是忘機者，不出真如過夏僧。<br>環堵豈慚蝸作舍，布衣寧假鶴為翎。<br>薔薇花盡薰風起，綠葉空隨滿架藤。</p><p></p><p>《郡庭》(一作伯惜牡丹)唐·徐夤<br>斷腸東風落牡丹，為祥為瑞久留難。<br>青春不駐堪垂淚，紅豔已空猶倚欄。<br>積蘚下銷香蕊盡，晴陽高照露華幹。<br>明年萬葉千枝長，倍發芳菲借客看。</p><p></p><p>《憶薦福寺南院》唐·徐夤<br>憶昔長安落第春，佛宮南院獨遊頻。<br>燈前不動惟金像，壁上曾題盡古人。<br>鶗鴂聲中雙闕雨，牡丹花際六街塵。<br>啼猿溪上將歸去，合問昇平詣秉鈞。</p><p></p><p>《依韻和尚書再贈牡丹花》唐·徐夤<br>爛銀基地薄紅妝，羞殺千花百卉芳。<br>紫陌昔曾遊寺看，朱門今在繞欄望。<br>龍分夜雨資嬌態，天與春風發好香。<br>多著黃金何處買，輕橈挑過鏡湖光。</p><p></p><p>《追和白舍人詠白牡丹》唐·徐夤<br>蓓蕾抽開素練囊，瓊葩薰出白龍香。<br>裁分楚女朝雲片，剪破姮娥夜月光。<br>雪句豈須徵柳絮，粉腮應恨帖梅妝。<br>檻邊幾笑東籬菊，冷折金風待降霜。</p><p></p><p>《憶牡丹》唐·徐夤<br>綠樹多和雪霰栽，長安一別十年來。<br>王侯買得價偏重，桃李落殘花始開。<br>宋玉鄰邊腮正嫩，文君機上錦初裁。<br>滄洲春暮空腸斷，畫看猶將勸酒杯。</p><p></p><p>《惜牡丹》唐·徐夤<br>今日狂風揭錦筵，預愁吹落夕陽天。<br>閒看紅豔只須醉，謾惜黃金豈是賢。<br>南國好偷誇粉黛，漢宮宜摘贈神仙。<br>良時雖作鶯花主，白馬王孫恰少年。</p><p></p><p>《牡丹花》二首唐·徐夤<br>其一<br>看遍花無勝此花，翦雲披雪蘸丹砂。<br>開當青律二三月，破卻長安千萬家。<br>天縱穠華刳鄙吝，春教妖艷妒豪奢。<br>不隨寒令同時放，倍種雙鬆與辟邪。<br>其二<br>萬萬花中第一流，淺霞輕染嫩銀甌。<br>能狂綺陌千金子，也惑朱門萬戶侯。<br>朝日照開攜酒看，暮風吹落繞欄收。<br>詩書滿架塵埃撲，盡日無人略舉頭。</p><p></p><p>《尚書座上賦牡丹花得輕字韻，其花自越中移植》唐·徐夤<br>流蘇凝作瑞華精，仙閣開時麗日晴。<br>霜月冷銷銀燭焰，寶甌圓印彩雲英。<br>嬌含嫩臉春妝薄，紅蘸香綃豔色輕。<br>早晚有人天上去，寄他將贈董雙成。</p><p></p><p>《依韻和尚書再贈牡丹花》唐·徐夤<br>爛銀基地薄紅妝，羞殺千花百卉芳。<br>紫陌昔曾遊寺看，朱門今在繞欄望。<br>龍分夜雨資嬌態，天與春風發好香。<br>多著黃金何處買，輕橈挑過鏡湖光。</p><p></p><p>《寒食日題杜鵑花》唐·曹鬆<br>一朵又一朵，並開寒食時。<br>誰家不禁火，總在此花枝。</p><p></p><p>《牡丹》唐·李山甫<br>邀勒春風不早開，眾芳飄後上樓臺。<br>數苞仙豔火中出，一片異香天上來。<br>曉露精神妖欲動，暮煙情態恨成堆。<br>知君也解相輕薄，斜倚闌干首重回。</p><p></p><p>《紅薔薇歌》唐·王轂<br>紅霞爛潑猩猩血，阿母瑤池晒仙纈。<br>晚日春風奪眼明，蜀機錦彩渾疑黦。<br>公子亭臺香觸人，百花懡罹無精神。<br>苧羅西子見應妒，風光占斷年年新。</p><p></p><p>《牡丹》唐·王轂<br>牡丹妖豔亂人心，一國如狂不惜金。<br>曷若東園桃與李，果成無語自垂陰。</p><p></p><p>《刺桐花》唐·王轂<br>南國清和煙雨辰，刺桐夾道花開新。<br>林梢簇簇紅霞爛，暑天別覺生精神。<br>穠英鬥火欺朱槿，棲鶴驚飛翅憂燼。<br>直疑青帝去匆匆，收拾春風渾不盡。</p><p></p><p>《觀江南牡丹》唐·張蠙<br>北地花開南地風，寄根還與客心同。<br>群芳盡怯千般態，幾醉能消一番紅。<br>舉世只將華勝實，真禪元喻色為空。<br>近年明主思王道，不許新栽滿六宮。</p><p></p><p>《落花》唐·貫休<br>蝶醉蜂痴一簇香，繡葩紅蒂墮殘芳。<br>因嗟好德人難得，公子王孫盡斷腸。</p><p></p><p>《山茶花》唐·貫休<br>風裁日染開仙囿，百花色死猩血謬。<br>今朝一朵墮階前，應有看人怨孫秀。</p><p></p><p>《木芙蓉》三首唐·黃滔<br>其一<br>黃鳥啼煙二月朝，若教開即牡丹饒。<br>天嫌青帝恩光盛，留與秋風雪寂寥。<br>其三<br>須到露寒方有態，為經霜裛稍無香。<br>移根若在秦宮裡，多少佳人泣曉妝。</p><p></p><p>《林書記薔薇》唐·張碧<br>東風折盡諸花卉，是個亭臺冷如水。<br>黃鸝舌滑跳柳陰，教看薔薇吐金蕊。<br>雙成湧出琉璃宮，天香闊罩紅熏籠。<br>西施曉下吳王殿，亂拋嬌臉新勻濃。<br>瑤姬學繡流蘇幔，綠夾殷紅垂錦段。<br>炎洲吹落滿汀雲，阮瑀庭前裝一半。<br>醉且書懷還復吟，蜀箋影裡霞光侵。<br>秦娥晚憑欄干立，柔枝墜落青羅襟。<br>殷勤無波綠池水，為君作鏡開妝蕊。</p><p></p><p>《趙侍郎看紅白牡丹，因寄楊狀頭贊圖》唐五代·殷文圭<br>遲開都為讓群芳，貴地栽成對玉堂。<br>紅豔嫋煙疑欲語，素華映月只聞香。<br>剪裁偏得東風意，淡薄似矜西子妝。<br>雅稱花中為首冠，年年長占斷春光。</p><p></p><p>《柳》唐五代·孫魴<br>暖催春促吐芳芽，伴雨從風處處斜。<br>莫道玄功無定配，不然爭得見桃花。</p><p></p><p>《牡丹》唐五代·孫魴<br>意態天生異，轉看看轉新。百花休放艷，三月始為春。<br>蝶死難離檻，鶯狂不避人。其如豪貴地，清醒復何因？</p><p></p><p>《看牡丹》二首唐五代·孫魴<br>其一<br>莫將紅粉比穠華，紅粉那堪比此花。<br>隔院聞香誰不惜，出欄呈豔自應誇。<br>北方有態須傾國，西子能言亦喪家。<br>輸我一枝和曉露，真珠簾外向人斜。<br>其二<br>看花長到牡丹月，萬事全忘自不知。<br>風促乍開方可惜，雨淋將謝可堪悲。<br>閒年對坐渾成偶，醉後拋眠恐負伊。<br>也擬便休還改過，迢迢爭奈一年期。</p><p></p><p>《主人司空後亭牡丹》唐五代·孫魴<br>佳卉挺芳辰，夭容乃絕倫。望開從隔歲，愁過即無春。<br>體物真英氣，餘花似庶人。蜂攢知眷戀，鳥語亦殷勤。<br>況在豪華地，寧同里巷塵！酷憐應喪德，多賞奈怡神。<br>忌穢栽時土，嘗甜折處津。繞行那識倦，圍坐豈辭頻。<br>入夢殊巫峽，臨池勝洛濱。樂喧絲雜竹，露漬卯連寅。<br>飲興尤思滿，吟情自合新。怕風惟怯夜，憂雨不經旬。<br>欄檻為良援，亭臺是四鄰。雖非能伐性，爭免礙還淳。<br>鬥艷何慚蜀，矜繁未讓秦。私心期一日，許近看逡巡。</p><p></p><p>《牡丹落後有作》唐五代·孫魴<br>未發先悉有一朝，如今零落更魂銷。<br>青叢別後無多色，紅線穿來己半焦。<br>蓄恨綺羅猶眷眷，薄情蜂蝶去飄飄。<br>明年雖道還期在，爭柰憑欄乍寂寥。</p><p></p><p>《題未開牡丹》唐五代·孫魴<br>青苞雖小葉雖疏，貴氣高情便有餘。<br>渾未盛時猶若此，算應開日合何如。<br>尋芳蝶已棲丹檻，襯落苔先染石渠。<br>無限風光言不得，一心留在暮春初。</p><p></p><p>《又題牡丹上主人司空》唐五代·孫魴<br>一年芳勝一年芳，愛重賢侯意異常。<br>手闢紅房看闊狹，自張青幄蓋馨香。<br>白疑美玉無多潤，紫覺靈芝不是祥。<br>只恐夢徵他日去，又須疑向鳳池傍。</p><p></p><p>《甘露寺紫薇花》唐五代·孫魴<br>蜀葵鄙下兼全落，菡萏清高且未開。<br>赫日迸光飛蝶去，紫薇擎豔出林來。<br>聞香不稱從僧舍，見影尤思在酒杯。<br>誰笑晚芳為賤劣，便饒春麗已塵埃。<br>牽吟過夏惟憂盡，立看移時亦忘回。<br>惆悵寓居無好地，懶能分取一枝栽。</p><p></p><p>《早梅》唐五代·齊已<br>萬木凍欲折，孤根暖獨回。前村深雪裡，昨夜一枝開。<br>風遞幽香出，禽窺素艷來。明年如應律，先發映春臺。</p><p></p><p>《春雨》唐五代·齊已<br>欲布如膏勢，先聞動地雷。雲龍相得起，風電一時來。<br>霢霂農桑野，冥濛楊柳臺。何人待晴暖，庭有牡丹開。</p><p></p><p>《湘中春興》唐五代·齊已<br>雨歇江明苑樹幹，物妍時泰恣遊盤。<br>更無輕翠勝楊柳，盡覺濃華在牡丹。<br>終日去還拋寂寞，繞池回卻憑欄干。<br>紅芳片片由青帝，忍向西園看落殘！</p><p></p><p>《桃花》唐五代·齊已<br>風暖仙源裡，春和水國中。<br>流鶯應見落，舞蝶未知空。</p><p></p><p>《寄武陵道友》唐五代·齊已<br>阮肇迷仙處，禪門接紫霞。不知尋鶴路，幾裡入桃花。<br>晚樹陰搖蘚，春潭影弄砂。何當見招我，乞與片生涯。</p><p></p><p>《書匡山隱者壁》唐五代·齊已<br>紅霞青壁底，石室薜蘿垂。應有迷仙者，曾逢採藥時。<br>桃花饒兩頰，松葉淺長髭。直是來城市，何人識得伊。</p><p></p><p>《薔薇》唐五代·齊已<br>根本似玫瑰，繁美刺外開。香高叢有架，紅落地多苔。<br>去住閒人看，晴明遠蝶來。牡丹先幾日，銷歇向塵埃。</p><p></p><p>《紅薔薇花》唐五代·齊已<br>晴日當樓曉香歇，錦帶盤空欲成結。<br>鶯聲漸老柳飛時，狂風吹落猩猩血。</p><p></p><p>《題南平後園牡丹》唐五代·齊已<br>暖披煙艷照西園，翠幄朱欄護列仙。<br>玉帳笙歌留盡日，瑤臺伴侶待歸天。<br>香多覺受風光剩，紅重知含雨露偏。<br>上客分明記開處，明年開更勝今年。</p><p></p><p>《雨中看牡丹》唐五代·竇樑賓<br>東風未放曉泥幹，紅藥花開不奈寒。<br>待得天晴花已老，不如攜手雨中看。</p><p></p><p>《晚春送牡丹》唐五代·李建勳<br>攜觴邀客繞朱欄，腸斷殘春送牡丹。<br>風雨數來留不得，離披將謝忍重看。<br>氛氳蘭麝香初減，零落雲霞色漸幹。<br>借問少年能幾許，不須推酒厭杯盤。</p><p></p><p>《薔薇》二首唐五代·李建勳<br>其一<br>萬蕊爭開照檻光，詩家何物可相方。<br>錦江風撼雲霞碎，仙子衣飄黼黻香。<br>裛露早英濃壓架，揹人狂蔓暗穿牆。<br>彩箋蠻榼旬休日，欲召親賓看一場。<br>其二<br>拂簷拖地對前墀，蝶影蜂聲爛熳時。<br>萬倍馨香勝玉蕊，一生顏色笑西施。<br>忘歸醉客臨高架，恃寵佳人索好枝。<br>將並舞腰誰得及，惹衣傷手盡從伊。</p><p></p><p>《再看光福寺牡丹》五代·劉兼<br>去年曾看牡丹花，蛺蝶迎人傍彩霞。<br>今日再遊光福寺，春風吹我入仙家。<br>當筵芬馥歌脣動，倚檻嬌羞醉眼斜。<br>來歲未朝金闕去，依前和露載歸衙。</p><p></p><p>《海棠花》五代·劉兼<br>淡淡微紅色不深，依依偏得似春心。<br>煙輕虢國顰歌黛，露重長門斂淚衿。<br>低傍繡簾人易折，密藏香蕊蝶難尋。<br>良宵更有多情處，月下芬芳伴醉吟。</p><p></p><p>《詠木芙蓉》五代·劉兼<br>素靈失律詐風流，強把芳菲半載偷。<br>是葉葳蕤霜照夜，此花爛熳火燒秋。<br>謝蓮色淡爭堪種，陶菊香穠亦合羞。<br>誰道金風能肅物，因何厚薄不相侔。</p><p></p><p>《題牡丹》五代·盧士衡<br>萬葉紅綃翦盡春，丹青任寫不如真。<br>風光九十無多日，難惜尊前折贈人。</p><p></p><p>《木蘭花》五代·庾傳素<br>木蘭紅豔多情態，不似凡花人不愛。<br>移來孔雀檻邊栽，折向鳳凰釵上戴。<br>是何芍藥爭風彩，自共牡丹長作對。<br>若教為女嫁東風，除卻黃鶯難匹配。</p><p></p><p>《殘牡丹》南唐·李建勛<br>腸斷題詩如執別，芳茵愁更繞闌鋪。<br>風飄金蕊看全落，露滴檀英又暫蘇。<br>失意婕妤妝漸薄，背身妃子病難扶。<br>回看池館春休也，又是迢迢看畫圖。</p><p></p><p>《晚春送牡丹》南唐·李建勛<br>攜觴邀客繞朱闌，腸斷殘春送牡丹。<br>風雨數來留不得，離披將謝忍重看！<br>氛氳蘭麝香初減，零落雲霞色漸幹。<br>借問少年能幾許，不須推酒厭杯盤。</p><p></p><p>《應天長》南唐·馮延巳<br>石城山下桃花綻，宿雨初晴雲未散。<br>南去棹，北飛雁，水闊山遙腸欲斷。<br>倚樓情緒懶，惆悵春心無限。<br>燕度蒹葭風晚，欲歸愁滿面。</p><p></p><p>《漁父》南唐·李煜<br>浪花有意千重雪，桃李無言一隊春。<br>一壺酒，一竿綸，世上如儂有幾人？</p><p></p><p>《柴司徒宅牡丹》南唐·李中<br>暮春欄檻有佳期，公子開顏乍拆時。<br>翠幄密籠鶯未識，好香難掩蝶先知。<br>願陪妓女爭調樂，欲賞賓朋預課詩。<br>只恐卻隨雲雨去，隔年還是動相思。</p><p></p><p>《春夕偶作》南唐·李中<br>早是春愁觸目生，那堪春夕酒初醒。<br>貫珠聲罷人歸去，半落桃花月在庭。</p><p></p><p>《春日招宋維先輩》南唐·李中<br>甕中竹葉今朝熟，鑑裡桃花昨日開。<br>為報廣寒攀桂客，莫辭相訪共銜杯。</p><p></p><p>《芍藥》南唐·張泌<br>香清粉澹怨殘春，蝶翅蜂須戀蕊塵。<br>閒倚晚風生悵望，靜留遲日學因循。<br>休將薜荔為青瑣，好與玫瑰作近鄰。<br>零落若教隨暮雨，又應愁殺別離人。</p><p></p><p>《春晚謠》南唐·張泌<br>雨微微，煙霏霏，小庭半拆紅薔薇。<br>鈿箏斜倚畫屏曲，零落幾行金雁飛。<br>蕭關夢斷無尋處，萬疊春波起南浦。<br>凌亂楊花撲繡簾，晚窗時有流鶯語。</p><p></p><p>《薔薇詩一首十八韻，呈東海侍郎徐鉉》南唐·李從善<br>綠影覆幽池，芳菲四月時。管絃朝夕興，組繡百千枝。<br>盛引牆看遍，高煩架屢移。露輕濡彩筆，蜂誤拂吟髭。<br>日照玲瓏慢，風搖翡翠帷。早紅飄蘚地，狂蔓掛蛛絲。<br>嫩刺牽衣細，新條窣草垂。晚香難暫舍，嬌自態相窺。<br>深淺分前後，榮華互盛衰。尊前留客久，月下欲歸遲。<br>何處繁臨砌，誰家密映籬。絳羅房燦爛，碧玉葉參差。<br>分得殷勤種，開來遠近知。晶熒歌袖袂，柔弱舞腰支。<br>膏麝誰將比，庭萱自合嗤。勻妝低水鑑，泣淚滴煙○。<br>畫擬憑樑廣，名宜亞楚姬。</p><p></p><p>《依蘊和令公大王薔薇詩》南唐北宋·徐鉉<br>綠樹成陰後，群芳稍歇時。誰將新濯錦，掛向最長枝？<br>卷箔香先入，憑欄影任移。賞頻嫌酒渴，吟苦怕霜髭。<br>架迥籠雲幄，庭虛展繡帷。有情縈舞袖，無力罥遊絲。<br>嫩蕊鶯偷採，柔條柳伴垂。荀池波自照，樑苑客嘗窺。<br>玉李尋皆謝，金桃亦暗衰。花中應獨貴，庭下故開遲。<br>委豔妝苔砌，分華借槿籬。低昂勻灼爍，濃淡疊參差。<br>幸植王宮裡，仍逢宰府知。芳心向誰許，醉態不能支。<br>芍藥天教避，玫瑰眾共嗤。光明烘盡景，潤膩裛輕??。<br>麗似期神女，珍如重衛姬。君王偏屬詠，七子盡搜奇。</p><p></p><p>《嚴相公宅牡丹》南唐北宋·徐鉉<br>但是豪家重牡丹，爭如丞相閣前看。<br>鳳樓日暖開偏早，雞樹陰濃謝更難。<br>數朵已應迷國艷，一枝何幸上塵冠。<br>不知更許憑欄否，爛漫春光未肯殘。</p><p></p><p>《和賈員外戩見贈玉蘂花栽》南唐北宋·徐鉉<br>瓊瑤一簇帶花來，便劚蒼苔手自栽。<br>喜見唐昌舊顏色，為君判病酌金罍。</p><p></p><p>《題殷舍人宅木芙蓉》南唐北宋·徐鉉<br>憐君庭下木芙蓉，嫋嫋織枝淡淡紅。<br>曉吐芳心零宿露，晚搖嬌影媚清風。<br>似含情態愁秋雨，暗減馨香借菊叢。<br>默飲數杯應未稱，不知歌管與誰同？</p><p></p><p>《生查子》五代·孫光憲<br>清曉牡丹芳，紅艷凝金蕊。<br>乍佔錦江春，永認笙歌地。<br>感人心，為物瑞，爛漫煙花裡。<br>戴上玉釵時，迥與凡花異。</p><p></p><p>《山舍南溪小桃花》五代北宋·李九齡<br>一樹繁英奪眼紅，開時先合佔東風。<br>可憐地僻無人賞，拋擲深山亂木中。</p><p></p><p>《維楊秋日牡丹寄六合縣尉郭承範》北宋·潘閬<br>繞欄忽見思徬徨，造化功深莫可量。<br>穠豔算無三月盛，殘紅更向九秋芳。<br>萬家珠翠還爭賞，一郡笙歌又是狂。<br>惆悵東籬下黃菊，有誰來折泛瑤觴。</p><p></p><p>《奉聖旨賦牡丹花》北宋·寇準<br>栽培終得近天家，獨有芳名出眾花。<br>香遽暖風飄御座，葉籠輕靄襯明霞。<br>縱吟宜把紅殘鷿，留賞惟將翠幄遮。<br>深覺侍臣千載幸，許隨仙杖看穠華。</p><p></p><p>《詠蓮》北宋·杜衍<br>鑿破蒼苔漲作池，芰荷分得綠差差。<br>曉來一朵煙波上，似畫真妃出浴時。</p><p></p><p>《雨中荷花》北宋·杜衍<br>翠蓋佳人臨水立，檀粉不勻香汗溼。<br>一陣風來碧浪翻，真珠零落難收拾。</p><p></p><p>《山僧雨中送牡丹》北宋·王禹偁<br>數枝香帶雨霏霏，雨裡攜來叩竹扉。<br>擬戴卻休成悵望，御園曾插滿頭歸。</p><p></p><p>《詠硃紅牡丹》北宋·王禹偁<br>渥丹容貌著霓裙，何事僧軒此一株。<br>應是吳宮歌舞罷，西施因醉誤施朱。</p><p></p><p>《題錢塘縣羅江東手植海棠》北宋·王禹偁<br>江東遺蹟在錢塘，手植庭花滿縣香。<br>若使當年君顯位，海棠今日是甘棠。</p><p></p><p>《別堂後海棠》(此花餘去後是推官王校書移入)北宋·王禹偁<br>一堆紅雪媚青春，惜別須教淚滿巾。<br>好在明年莫憔悴，校書兼是愛花人。</p><p></p><p>《商山海棠》北宋·王禹偁<br>錦里名雖盛，商山艷更繁。別疑天與態，不稱土生根。<br>淺著紅蘭染，深於降雪噴。待開先讓酒，怕落預呼魂。<br>香裡無勍敵，花中是至尊。桂須辭月窟，桃合避僊源。<br>浮動冠頻側，霓裳袖忽翻。望夫臨水石，窺客出牆垣。<br>贈別難饒柳，忘憂肯讓萱。輕輕飛燕舞，脈脈息媯言。<br>蕙陋虛侵逕，梨凡浪佔園。論心留蝶宿，低面厭鶯喧。<br>不忝神僊品，何辜造化恩。自期栽御苑，誰使擲山村。<br>綺季荒祠畔，僊娥古洞門。煙愁思舊夢，雨泣怨新婚。<br>畫恐明妃恨，移同卓氏奔。秪教三月見，不得四時存。<br>繡被堆籠勢，燕脂浥淚痕。貳車春未去，應得伴芳樽。</p><p></p><p>《南靜川野桃花下獨酌，因簡同年馮中允》北宋·王禹偁<br>野桃無主滿山隈，遷客攜觴獨自來。<br>盡日馨香留我醉，每春顏色為誰開。<br>枝穿綠竹渾疑畫，片落丹河去不回。<br>待約同年一攀折，便如劉阮到天台。</p><p></p><p>《后土廟瓊花》(並序)二首北宋·王禹偁<br>(揚州后土廟有花一株，潔白可愛，且其樹大而花繁，不知實何木也，俗謂之瓊花，因賦詩以狀其態雲。)<br>其一<br>誰移琪樹下仙鄉，二月輕冰八月霜<br>若使壽陽公主在，自當羞見落梅妝。<br>其二<br>春冰薄薄壓枝柯，分與清香是月娥。<br>忽似暑天深澗底，老鬆擎雪白娑婆。</p><p></p><p>《賀聖朝》北宋·杜安世<br>牡丹盛折春將暮，群芳羞爐。幾時流落在人間，半間仙露。<br>馨香豔冶，吟看醉賞，嘆誰能留住？<br>莫辭持燭夜深深，怨等閒風雨。</p><p></p><p>《玉樓春》北宋·杜安世<br>三月牡丹呈豔態，壯觀人間春世界。<br>鮫綃玉檻作扃櫳，淹雅洞中王母隊。<br>不奈風吹兼日晒，國貌天香無物賽。<br>直須共賞莫輕孤，回首萬金何處買？</p></div><div class="post-meta meta-tags"><ul class=clearfix><li><a>詠花</a></li><li><a>古詩</a></li><li><a>詞大</a></li></ul></div></article></div></div><div id=secondary><section class=widget><form id=search action=//www.google.com/search method=get accept-charset=utf-8 target=_blank _lpchecked=1><input type=text name=q maxlength=20 placeholder=搜索>
<input type=hidden name=sitesearch value=geekbank.cf>
<button type=submit>🔍</button></form></section><section class=widget><h3 class=widget-title>最新文章 ⚡</h3><ul class=widget-list><li><a href=../../tw/%E7%A7%91%E6%8A%80/3d45e4dd.html alt=古詩詞中的化學 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/7436d15bae2e439aba2198b62f76aa51 style=border-radius:25px></a>
<a href=../../tw/%E7%A7%91%E6%8A%80/3d45e4dd.html title=古詩詞中的化學>古詩詞中的化學</a></li><hr><li><a href=../../tw/%E7%A7%91%E6%8A%80/e9b75804.html alt="夏至詩句古詩大全 形容夏至的詩句描寫夏至的句子關於夏至的諺語" class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/S2R9XjuBMxXPKu style=border-radius:25px></a>
<a href=../../tw/%E7%A7%91%E6%8A%80/e9b75804.html title="夏至詩句古詩大全 形容夏至的詩句描寫夏至的句子關於夏至的諺語">夏至詩句古詩大全 形容夏至的詩句描寫夏至的句子關於夏至的諺語</a></li><hr><li><a href=../../tw/%E7%A7%91%E6%8A%80/1008a5a6.html alt=古詩詞中平仄可通用的字 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/9b664691af5147b688bf8335b4c5760b style=border-radius:25px></a>
<a href=../../tw/%E7%A7%91%E6%8A%80/1008a5a6.html title=古詩詞中平仄可通用的字>古詩詞中平仄可通用的字</a></li><hr><li><a href=../../tw/%E7%A7%91%E6%8A%80/de80e8b1.html alt=三年級語文：古詩、譯文、註釋，詩句賞析常考點，學生必備 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/067f6fbda40143d2bddad03abb6b9ab5 style=border-radius:25px></a>
<a href=../../tw/%E7%A7%91%E6%8A%80/de80e8b1.html title=三年級語文：古詩、譯文、註釋，詩句賞析常考點，學生必備>三年級語文：古詩、譯文、註釋，詩句賞析常考點，學生必備</a></li><hr><li><a href=../../tw/%E7%A7%91%E6%8A%80/22c629a0.html alt=部編版1～6年級全部古詩詞註釋+譯文（收藏起來吧！） class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/e94efbb66bf1492a8f12165a8ff6197c style=border-radius:25px></a>
<a href=../../tw/%E7%A7%91%E6%8A%80/22c629a0.html title=部編版1～6年級全部古詩詞註釋+譯文（收藏起來吧！）>部編版1～6年級全部古詩詞註釋+譯文（收藏起來吧！）</a></li><hr><li><a href=../../tw/%E7%A7%91%E6%8A%80/36935653.html alt=古詩詞中的端午情懷 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/S2sp583nG2C0U style=border-radius:25px></a>
<a href=../../tw/%E7%A7%91%E6%8A%80/36935653.html title=古詩詞中的端午情懷>古詩詞中的端午情懷</a></li><hr><li><a href=../../tw/%E7%A7%91%E5%AD%B8/511bee88.html alt=量詞大彙總！一年級造句、看圖寫話、作文必備 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/4babbed2d5e34c5fb7b586f0b32bd8e5 style=border-radius:25px></a>
<a href=../../tw/%E7%A7%91%E5%AD%B8/511bee88.html title=量詞大彙總！一年級造句、看圖寫話、作文必備>量詞大彙總！一年級造句、看圖寫話、作文必備</a></li><hr><li><a href=../../tw/%E7%A7%91%E5%AD%B8/a709deae.html alt=古詩詞裡的雲，自由自在，瀟灑飄逸 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/a8976cbf249c4a4b8411e35dd14d493f style=border-radius:25px></a>
<a href=../../tw/%E7%A7%91%E5%AD%B8/a709deae.html title=古詩詞裡的雲，自由自在，瀟灑飄逸>古詩詞裡的雲，自由自在，瀟灑飄逸</a></li><hr><li><a href=../../tw/%E9%81%8A%E6%88%B2/ebe077fa.html alt=詩詞家也收藏的詩詞解析，玩轉詩詞大世界《詩鐘例話》（十之八） class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/dfic-imagehandler/253932e9-1b5f-4900-9ab6-a4874c507b7a style=border-radius:25px></a>
<a href=../../tw/%E9%81%8A%E6%88%B2/ebe077fa.html title=詩詞家也收藏的詩詞解析，玩轉詩詞大世界《詩鐘例話》（十之八）>詩詞家也收藏的詩詞解析，玩轉詩詞大世界《詩鐘例話》（十之八）</a></li><hr><li><a href=../../tw/%E9%81%8A%E6%88%B2/c5c0fff7.html alt=大暑古詩十首 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/d5ac65a6019847c4b14a5608f6c73bd9 style=border-radius:25px></a>
<a href=../../tw/%E9%81%8A%E6%88%B2/c5c0fff7.html title=大暑古詩十首>大暑古詩十首</a></li><hr><li><a href=../../tw/%E7%A7%91%E5%AD%B8/dfe894ec.html alt="三年級上課文④《古詩三首》| 千里“送”鵝毛，禮輕情意重" class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/RcHpUiWDC19I2F style=border-radius:25px></a>
<a href=../../tw/%E7%A7%91%E5%AD%B8/dfe894ec.html title="三年級上課文④《古詩三首》| 千里“送”鵝毛，禮輕情意重">三年級上課文④《古詩三首》| 千里“送”鵝毛，禮輕情意重</a></li><hr><li><a href=../../tw/%E9%81%8A%E6%88%B2/610129a5.html alt="唐代杜甫《奉和賈至舍人早朝大明宮》古詩欣賞及解析 漲知識" class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/3f72c266985947cca543a0aaec5456fb style=border-radius:25px></a>
<a href=../../tw/%E9%81%8A%E6%88%B2/610129a5.html title="唐代杜甫《奉和賈至舍人早朝大明宮》古詩欣賞及解析 漲知識">唐代杜甫《奉和賈至舍人早朝大明宮》古詩欣賞及解析 漲知識</a></li><hr><li><a href=../../tw/%E9%81%8A%E6%88%B2/e508b845.html alt=唐太宗李世民古詩全集 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/bb28810499cf4b688ed01ae2ccbc81e9 style=border-radius:25px></a>
<a href=../../tw/%E9%81%8A%E6%88%B2/e508b845.html title=唐太宗李世民古詩全集>唐太宗李世民古詩全集</a></li><hr><li><a href=../../tw/%E9%81%8A%E6%88%B2/0d1b6a9f.html alt=「古詩詞欣賞」點絳脣·醉漾輕舟｜秦觀 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/153650050380672fd8bb5bd style=border-radius:25px></a>
<a href=../../tw/%E9%81%8A%E6%88%B2/0d1b6a9f.html title=「古詩詞欣賞」點絳脣·醉漾輕舟｜秦觀>「古詩詞欣賞」點絳脣·醉漾輕舟｜秦觀</a></li><hr><li><a href=../../tw/%E9%81%8A%E6%88%B2/57bea5ae.html alt=古詩詞選讀：茫茫一世間 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/196becc6bdd643448c8c15d824b3a3a3 style=border-radius:25px></a>
<a href=../../tw/%E9%81%8A%E6%88%B2/57bea5ae.html title=古詩詞選讀：茫茫一世間>古詩詞選讀：茫茫一世間</a></li><hr></ul></section><section class=widget><h3 class=widget-title>其他</h3><ul class=widget-list><li><a href=TOS.html>使用條款</a></li><li><a href=CommentPolicy.html>留言政策</a></li><li><a href=mailto:gdnews@tuta.io rel=nofollow>DMCA</a></li><li><a href=mailto:gdnews@tuta.io rel=nofollow>聯絡我們</a></li></ul></section></div></div></div></div><footer id=footer><div class=container>&copy; 2020 <a href>极客快訊</a></div></footer><script type=text/javascript>window.MathJax={tex2jax:{inlineMath:[['$','$']],processEscapes:true}};</script><script src="https://cdnjs.cloudflare.com/ajax/libs/mathjax/2.7.5/MathJax.js?config=TeX-MML-AM_CHTML" async></script><a id=rocket href=#top></a><script type=text/javascript src=https://kknews.cf/js/totop.js async></script><script type=text/javascript src="//s7.addthis.com/js/300/addthis_widget.js#pubid=ra-5e508ed9e4e698bb"></script></body></html>