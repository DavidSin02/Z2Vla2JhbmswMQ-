<!doctype html><html lang=tw><head><meta charset=utf-8><meta http-equiv=x-ua-compatible content="IE=edge"><meta name=viewport content="width=device-width,initial-scale=1"><meta name=referrer content="no-referrer"><link rel=dns-prefetch href=https://i.geekbank.cf/><title>《蒙求》原文及註解：是兒童識字、掌握各科知識的主要啟蒙書籍 | 极客快訊</title><meta property="og:title" content="《蒙求》原文及註解：是兒童識字、掌握各科知識的主要啟蒙書籍 - 极客快訊"><meta property="og:type" content="article"><meta property="og:locale" content="tw"><meta property="og:image" content="https://p1.pstatp.com/large/pgc-image/15383623100095f9be465ac"><link rel=alternate hreflang=x-default href=https://geekbank.cf/tw/%e7%a7%91%e5%ad%b8/658376c.html><link rel=alternate hreflang=zh-tw href=https://geekbank.cf/tw/%e7%a7%91%e5%ad%b8/658376c.html><link rel=alternate hreflang=zh-cn href=https://geekbank.cf/cn/%e7%a7%91%e5%ad%b8/658376c.html><link rel=alternate hreflang=zh-hk href=https://geekbank.cf/tw/%e7%a7%91%e5%ad%b8/658376c.html><link rel=alternate hreflang=zh-mo href=https://geekbank.cf/tw/%e7%a7%91%e5%ad%b8/658376c.html><link rel=alternate hreflang=zh-my href=https://geekbank.cf/cn/%e7%a7%91%e5%ad%b8/658376c.html><link rel=alternate hreflang=zh-sg href=https://geekbank.cf/cn/%e7%a7%91%e5%ad%b8/658376c.html><link rel=canonical href=https://geekbank.cf/tw/%e7%a7%91%e5%ad%b8/658376c.html><meta property="article:published_time" content="2020-10-29T20:57:41+08:00"><meta property="article:modified_time" content="2020-10-29T20:57:41+08:00"><meta name=Keywords content><meta name=description content="《蒙求》原文及註解：是兒童識字、掌握各科知識的主要啟蒙書籍"><meta name=author content="极客快訊"><meta property="og:url" content="/tw/%E7%A7%91%E5%AD%B8/658376c.html"><link rel=apple-touch-icon sizes=180x180 href=../../apple-touch-icon.png><link rel=icon type=image/png sizes=32x32 href=../../favicon-32x32.png><link rel=icon type=image/png sizes=16x16 href=../../favicon-16x16.png><link rel=manifest href=../../site.webmanifest><link rel=mask-icon href=../../safari-pinned-tab.svg color=#5bbad5><meta name=msapplication-TileColor content="#ffc40d"><meta name=theme-color content="#ffffff"><link rel=stylesheet href=https://geekbank.cf/css/normalize.css><link rel=stylesheet href=https://geekbank.cf/css/style.css><script type=text/javascript src=https://cdnjs.cloudflare.com/ajax/libs/jquery/3.4.1/jquery.min.js></script><script type=text/javascript src=https://geekbank.cf/js/jqthumb.min.js></script><script data-ad-client=ca-pub-3525055026201463 async src=https://pagead2.googlesyndication.com/pagead/js/adsbygoogle.js></script></head><body><header id=header class=clearfix><div class=container><div class=col-group><div class=site-name><h1><a id=logo href>🤓 极客快訊 Geek Bank</a></h1><p class=description>為你帶來最全的科技知識 🧡</p></div><div><nav id=nav-menu class=clearfix><a class=current href>猜你喜歡</a>
<a href=../../tw/categories/%E7%A7%91%E6%8A%80.html title=科技>科技</a>
<a href=../../tw/categories/%E9%81%8A%E6%88%B2.html title=遊戲>遊戲</a>
<a href=../../tw/categories/%E7%A7%91%E5%AD%B8.html title=科學>科學</a></nav></div></div></div></header><div id=body><div class=container><div class=col-group><div class=col-8 id=main><div class=res-cons><article class=post><header><h1 class=post-title>《蒙求》原文及註解：是兒童識字、掌握各科知識的主要啟蒙書籍</h1></header><date class="post-meta meta-date">2020-10-29</date><div class=post-meta><span>|</span>
<span class=meta-category><a href=tw/categories/%E7%A7%91%E5%AD%B8.html>科學</a></span></div><div class=post-content><div><p class=ql-align-center><strong><em>《蒙求》原文及註解</em></strong></p><div class=pgc-img><img alt=《蒙求》原文及註解：是兒童識字、掌握各科知識的主要啟蒙書籍 onerror=errorimg.call(this); src=https://p1.pstatp.com/large/pgc-image/15383623100095f9be465ac><p class=pgc-img-caption></p></div><p>王戎簡要，裴楷清通。孔明臥龍，呂望非熊。楊震關西，丁寬易東。</p><p>謝安高潔，王導公忠。匡衡鑿壁，孫敬閉戶。郅都蒼鷹，寧成乳虎。</p><p>周嵩狼抗，樑冀跋扈。郗超髯參，王珣短簿。伏波標柱，博望尋河。</p><p>李陵初詩，田橫感歌。武仲不休，士衡患多。桓譚非讖，王商止訛。</p><p>嵇呂命駕，程孔傾蓋。劇孟一敵，周處三害。胡廣補闕，袁安倚賴。</p><p>黃霸政殊，樑習治最。墨子悲絲，楊朱泣岐。朱博烏集，蕭芝雉隨。</p><p>杜後生齒，靈王出髭。賈誼忌鵩，莊周畏犧。燕昭築臺，鄭莊置驛。</p><p>瓘靖二妙，嶽湛連璧。郄詵一枝，戴馮重席。鄒陽長裾，王符逢掖。</p><p>鳴鶴日下，士龍雲間。晉宣狼顧，漢祖龍顏。鮑靚記井，羊祜識環。</p><p>仲容青雲，叔夜玉山。毛義捧檄，子路負米。江革忠孝，王覽友弟。</p><p>蕭何定律，叔孫制禮。葛豐刺舉，息躬歷詆。管寧割席，和嶠專車。</p><p>時苗留犢，羊續懸魚。樊噲排闥，辛毗引裾。孫楚漱石，郝隆晒書。</p><p>枚皋詣闕，充國自贊。王衍風鑑，許劭月旦。賀循儒宗，孫綽才冠。</p><p>太叔辨洽，摯仲辭翰。山濤識量，毛玠公方。袁盎卻座，衛瓘撫床。</p><p>於公高門，曹參趣裝。庶女振風，鄒衍降霜。範丹生塵，晏嬰脫粟。</p><p>詰汾興魏，鱉靈王蜀。不疑誣金，卞和泣玉。檀卿沐猴，謝尚鴝鵒。</p><p>泰初日月，季野陽秋。荀陳德星，李郭仙舟。王忳繡被，張氏銅鉤。</p><p>丁公遽戮，雍齒先侯。陳雷膠漆，范張雞黍。周侯山嶷，會稽霞舉。</p><p>季布一諾，阮瞻三語。郭文遊山，袁宏泊渚。黃琬對日，秦宓論天。</p><p>孟軻養素，揚雄草玄。向秀聞笛，伯牙絕弦。郭槐自屈，南郡猶憐。</p><p>魯恭馴雉，宋均去獸。廣客蛇影，殷師牛鬥。元禮模楷，季彥領袖。</p><p>魯褒錢神，崔烈銅臭。樑竦廟食，趙溫雄飛。枚乘蒲輪，鄭均白衣。</p><p>陵母伏劍，軻親斷機。齊后破環，謝女解圍。鑿齒尺牘，荀勖音律。</p><p>胡威推縑，陸績懷橘。羅含吞鳥，江淹夢筆。李s5清貞，劉驎高率。</p><p>蔣詡三徑，許由一瓢。楊僕移關，杜預建橋。壽王議鼎，杜林駁堯。</p><p>西施捧心，孫壽折腰。靈輒扶輪，魏顆結草。逸少傾寫，平子絕倒。</p><p>澹臺毀璧，子罕辭寶。東平為善，司馬稱好。公超霧市，魯般雲梯。</p><p>田單火牛，江h5爇雞。蔡裔殞盜，張遼止啼。陳平多轍，李廣成蹊。</p><p>陳遵投轄，山簡倒載。淵客泣珠，交甫解佩。龔勝不屈，孫寶自劾。</p><p>呂安題鳳，子猷訪戴。董宣強項，翟璜直言，紀昌貫蝨，養由號猿。</p><p>馮衍歸裡，張昭塞門。蘇韶鬼靈，盧充幽婚。震畏四知，秉去三惑。</p><p>柳下直道，叔敖陰德。張湯巧詆，杜周深刻。三王尹京，二鮑糾慝。</p><p>孫康映雪，車胤聚螢。李充四部，井春五經。谷永筆札，顧愷丹青。</p><p>戴逵破琴，謝敷應星。阮宣杖頭，畢卓甕下。文伯羞鱉，孟宗寄鮓。</p><p>史丹青蒲，張湛白馬。隱之感鄰，王修輟社。阮放八雋，江臮四凶。</p><p>華歆忤旨，陳群蹙容。王濬懸刀，丁固生松。姜維膽鬥，盧植音鍾。</p><p>桓溫奇骨，鄧艾大志。楊修捷對，羅友默記。杜康造酒，蒼頡制字。</p><p>樗裡智囊，邊韶經笥。滕公佳城，王果石崖。買妻恥醮，澤室犯齋。</p><p>馬後大練，孟光荊釵。顏叔秉燭，宋弘不諧。鄧通銅山，郭況金穴。</p><p>秦彭樊轅，侯霸臥轍。淳于炙輠，彥國吐屑。太真玉臺，武子金埒。</p><p>巫馬戴星，宓賤彈琴。郝廉留錢，雷義送金。逢萌掛冠，胡昭投簪。</p><p>王喬雙鳧，華佗五禽。程邈隸書，史籀大篆。王承魚盜，丙吉牛喘。</p><p>賈琮褰帷，郭賀露冕。馮媛當熊，班女辭輦。王充閱市，董生下帷。</p><p>平叔傅粉，弘治凝脂。楊生黃雀，毛子白龜。宿瘤採桑，漆室憂葵。</p><p>韋賢滿籝，夏侯拾芥。阮簡曠達，袁耽俊邁。蘇武持節，鄭眾不拜。</p><p>郭巨將坑，董永自賣。仲連蹈海，范蠡泛湖。文寶緝柳，溫舒截蒲。</p><p>伯道無兒，嵇紹不孤。綠珠墜樓，文君當壚。伊尹負鼎，甯戚叩角。</p><p>趙壹坎壈，顏駟蹇剝。龔遂勸農，文翁興學。晏御揚揚，五鹿嶽嶽。</p><p>蕭朱結綬，王貢彈冠。龐統展驥，仇覽棲鷹。葛亮顧廬，韓信升壇。</p><p>王褒柏慘，閔損衣單。蒙恬制筆，蔡倫造紙。孔伋縕袍，祭遵布被。</p><p>周公握髮，蔡邕倒屣。王敦傾室，紀瞻出妓。暴勝持斧，張綱埋輪。</p><p>靈運曲笠，林宗折巾。屈原澤畔，漁父江濱。魏勃掃門，潘岳望塵。</p><p>京房推律，翼奉觀性。甘寧奢侈，陸凱貴盛。幹木富義，於陵辭聘。</p><p>元凱傳癖，伯英草聖。馮異大樹，千秋小車。漂母進食，孫鍾設瓜。</p><p>壺公謫天，薊訓歷家。劉玄刮席，晉惠聞蟆。伊籍一拜，酈生長揖。</p><p>馬安四至，應璩三入。郭解借交，朱家脫急。虞延剋期，盛吉垂泣。</p><p>豫讓吞炭，鉏麑觸槐。阮孚蠟屐，祖約好財。初平起石，左慈擲杯。</p><p>武陵桃源，劉阮天台。王儉墜車，褚淵落水。季倫錦障，春申珠履。</p><p>甄后出拜，劉楨平視。胡嬪爭摴，晉武傷指。石慶數馬，孔光溫樹。</p><p>翟湯隱操，許詢勝具。優旃滑稽，落下歷數。曼容自免，子平畢娶。</p><p>師曠清耳，離婁明目。仲文照鏡，臨江折軸。欒巴噀酒，偃師舞木。</p><p>德潤傭書，君平賣卜。叔寶玉潤，彥輔冰清。衛後發rM，飛燕體輕。</p><p>玄石深湎，劉伶解酲。趙勝謝sB，楚莊絕纓。惡來多力，飛廉善走。</p><p>趙孟疵面，田駢天口。張憑理窟，裴頠談藪。仲宣獨步，子建八斗。</p><p>廣漢鉤距，弘羊心計。衛青拜幕，去病辭第。酈寄賣友，紀信詐帝。</p><p>濟叔不痴，周兄無慧。虞卿擔簦，蘇章負笈。南風擲孕，商受斮涉。</p><p>廣德從橋，君章拒獵。應奉五行，安世三篋。相如題柱，終軍棄繻。</p><p>孫晨槁席，原憲桑樞。端木辭金，鍾離委珠。季札掛劍，徐稚致芻。</p><p>朱雲折檻，申屠斷鞅。衛玠羊車，王恭鶴氅。管仲隨馬，蒼舒稱象。</p><p>丁蘭刻木，伯瑜泣杖。陳逵豪爽，田方簡傲。黃向訪主，陳寔遺盜。</p><p>龐儉鑿井，陰方祀灶。韓壽竊香，王濛市帽。句踐投醪，陸抗嘗藥。</p><p>孔愉放龜，張顥墮鵲。田豫儉素，李恂清約。義縱攻剽，周陽暴虐。</p><p>孟陽擲瓦，賈氏如皋。顏回簞瓢，仲蔚蓬蒿。糜竺收資，桓景登高。</p><p>雷煥送劍，呂虔佩刀。老萊斑衣，黃香扇枕。王祥守奈，蔡順分椹。</p><p>淮南食時，左思十稔。劉惔傾釀，孝伯痛飲。女媧補天，長房縮地。</p><p>季珪士首，長孺國器。陸玩無人，賈詡非次。何晏神伏，郭奕心醉。</p><p>常林帶經，高鳳漂麥。孟嘉落帽，庾凱墮幘。龍逢板出，張華臺坼。</p><p>董奉活燮，扁鵲起虢。寇恂借一，何武去思。韓子孤憤，梁鴻五噫。</p><p>蔡琰辨琴，王粲覆棋。西門投巫，何謙焚祠。孟嘗還珠，劉昆反火。</p><p>姜肱共被，孔融讓果。端康相代，亮陟隔坐。趙倫鶹怪，樑孝牛禍。</p><p>桓典避馬，王尊叱馭。晁錯峭直，趙禹廉倨。亮遺巾幗，備失匕箸。</p><p>張翰適意，陶潛歸去。魏儲南館，漢相東閣。楚元置醴，陳蕃下榻。</p><p>廣利泉湧，王霸冰合。孔融坐滿，鄭崇門雜。張堪折轅，周鎮漏船。</p><p>郭伋竹馬，劉寬蒲鞭。許史侯盛，韋平相延。雍伯種玉，黃尋飛錢。</p><p>王允千里，黃憲萬頃。虞斐才望，戴淵鋒穎。史魚黜殯，子囊城郢。</p><p>戴封積薪，耿恭拜井。汲黯開倉，馮驩折券。齊景駟千，何曾食萬。</p><p>顧榮錫炙，田文比飯。稚珪蛙鳴。彥倫鶴怨。廉頗負荊，須賈擢髮。</p><p>孔翊絕書，申嘉私謁。淵明把菊，真長望月。子房取履，釋之結襪。</p><p>郭丹約關，祖逖誓江。賈逵問事，許慎無雙。婁敬和親，白起坑降。</p><p>蕭史鳳台。宋宗雞窗。王陽囊衣，馬援薏苡。劉整交質，五倫十起。</p><p>張敞畫眉，謝鯤折齒。盛彥感螬，姜詩躍鯉。宗資主諾，成瑨坐嘯。</p><p>伯成辭耕，嚴陵去釣。董遇三餘，譙周獨笑。將閭仰天，王凌呼廟。</p><p>二疏散金，陸賈分橐。慈明八龍，禰衡一鶚。不佔隕車，子云投閣。</p><p>魏舒堂堂，周舍諤諤。無鹽如漆，姑謝若冰。邾子投火，王思怒蠅。</p><p>符朗皁白，易牙淄澠。周勃織薄。灌嬰販繒。馬良白眉，阮籍青眼。</p><p>黥布開關，張良燒棧。陳遺飯感，陶侃酒限。楚昭萍實，束晰竹簡。</p><p>曼倩三冬，陳思七步。劉寵一錢，廉範五袴。汜毓字孤，郗鑑吐哺。</p><p>苟弟轉酷，嚴母掃墓。洪喬擲水，陳泰掛壁。王述忿狷。荀粲惑溺。</p><p>宋女愈謹，敬姜猶績。鮑照篇翰，陳琳書檄。浩浩萬古，不可備甄。</p><p>芟繁摭華，爾曹勉旃。</p><p>唐李良薦《蒙求》表</p><p>臣良言：臣聞建官擇賢，其來有素；抗表薦士，義或可稱。爰自宗周、逮茲炎漢，競徵茂異，鹹重儒術。竊見臣境內寄住客前信州司（各本下有“馬”字，非。）倉參軍李瀚，學藝淹通，理識精究。撰古人狀跡，編成音韻，屬對類事，無非典實，名曰《蒙求》，約三千言。注下轉相敷演，向萬餘事。瀚家兒童三數歲者，皆善諷讀。談古策事，無減鴻儒。不素諳知，謂疑神遇。司封員外郎李華，當代文宗，名望夙著，與作序雲：“不出卷而知天下，（各本有'豈’字，與後李華序不相應。）其《蒙求》哉！”漢朝王子泉制《洞簫賦》，漢帝美其文，令宮人誦習。近代周興嗣撰《千字文》，亦頒行天下，豈若《蒙求》哉！錯綜經史，隨便訓釋，童子則固多弘益，老成亦頗覽起予。臣屬忝宗枝，職備藩捍，每廣聽遠視，採異訪奇，未嘗遺一才，蔽片善，有可甄錄，不敢不具狀聞奏。陛下察臣丹誠，廣達聰之義；令瀚志學，開獎善之門。伏願量授一職，微示勸誡。臣良誠惶誠恐，頓首頓首，謹言。【天寶五年八月一日饒州刺史李良上表，令國子司業陸善經為表，表未行，而良授晉，事因寢。】</p><p>唐李華《蒙求》序</p><p>安平李瀚著《蒙求》一篇，列古人言行美惡，參之聲律，以授幼童，隨而釋之，比其終始，則經史百家之要，十得其四五矣。推而引之，源而流之，易於諷習，形於章句，不出卷而知天下，其《蒙求》哉！</p><p>【以上卷子本無，以刻本輔。《周易》有“童蒙求我”之義，李公子以其文碎，不敢輕傳，達識者所務訓蒙而已。故以《蒙求》為名題其首。每行注兩句，人名外傳中有別事可記，亦此附之。雖不配上文，所資廣博。從《切韻》東字起，每韻四字。】（見楊守敬《日本訪書志》卷十一《古鈔蒙求》（一卷）。楊謂舊注乃李翰自為之。）</p><p>宋徐子光《蒙求補註·序》</p><p>前言往行載經史，炳若丹青。然簡編浩博，未易研究，非真積力久，莫能撮其要。唐李澣蒐羅載籍，採古人行事，著為《蒙求》。揣議聲韻，以類折偶，剪剔煩蕪，掊擷精英，事蹟粲然，班班可考。其於屬辭備閱，不為無補矣。然鮮究本根，類多舛訛，覽者病焉。豈澣之所載然歟？抑亦後世傳襲之誤也？予嘗嘉其用意，而惜其未備，於是漁獵史傳，旁求百家，窮本探源，摭華食實，大抵傳記無見而語淺謬妄者，就加是正。至於載籍之中，間有故實可以概舉者，仍掇其一二大者附焉。庶幾照然若日星之麗天，煥然可睹，命曰《補註》。將以備遺忘，而助討論，不亦文範之捷徑歟？時己酉仲冬之月辛卯吉日子光序。</p><p>麟按：此書舊有宋徐子光《補註蒙求》八卷，見陳振孫《直齋書錄解題》，又有無名氏二卷本《蒙求集註》，見《四庫全書總目提要》。恨不得見，因遍檢書史注之，不加刪節，俾省翻檢之勞也。</p><div class=pgc-img><img alt=《蒙求》原文及註解：是兒童識字、掌握各科知識的主要啟蒙書籍 onerror=errorimg.call(this); src=https://p3.pstatp.com/large/pgc-image/15383623743193996a836cb><p class=pgc-img-caption></p></div><p><strong>王戎簡要，裴楷清通。</strong></p><p>[註釋]《世說·賞譽》：“鍾士季目王安豐'阿戎了了解人意’，謂裴公之談，經日不竭。吏部郎闕，文帝問其人於鍾會，會曰：'<strong>裴楷清通</strong>，<strong>王戎簡要</strong>，皆其選也。’於是用裴。”《晉書·裴楷傳》：“楷字叔則。父徽，魏冀州刺史。楷明悟有識量，弱冠知名，尤精《老》、《易》，少與王戎齊名。鍾會薦之於文帝，闢相國掾，遷尚書郎。賈充改定律令，以楷為定科郎。事畢，詔楷於御前執讀，平議當否。楷善宣吐，左右屬目，聽者忘倦。武帝為撫軍，妙選僚採，以楷為參軍事。吏部郎缺，文帝問其人於鍾會。會曰：'<strong>裴楷清通，王戎簡要</strong>，皆其選也。’於是以楷為吏部郎。”</p><p><strong>孔明臥龍，呂望非熊。</strong></p><p>[註釋]《三國志·蜀書五·諸葛亮傳》：“時先主屯新野。徐庶見先主，先主器之，謂先主曰：'諸葛孔明者，<strong>臥龍</strong>也，將軍豈願見之乎？’”裴松之注引《<em>襄陽記》曰：“劉備訪世事於司馬德操。德操曰：'儒生俗士，豈識時務？識時務者在乎俊傑。此間自有伏龍、鳳雛。’備問為誰，曰：'諸葛孔明、龐士元也。’”○《史記·齊太公世家》：“</em>太公望呂尚者，東海上人。……本姓姜氏，從其封姓，故曰呂尚。呂尚蓋嘗窮困，年老矣，<em>《索隱》：譙周曰：“呂望嘗屠牛於朝歌，賣飲於孟津。”</em>以漁釣奸周西伯。西伯將出獵，卜之，曰'所獲非龍非<em>螭</em>，非虎<strong>非羆</strong>（麟按：”羆“即”熊“也，故曰非熊。此條一作“渭水非熊”）；所獲霸王之輔’。於是周西伯獵，果遇太公於渭之陽，與語大說，曰：'自吾先君太公曰“當有聖人適周，周以興”。’子真是邪？吾太公望子久矣。’故號之曰'太公望’，載與俱歸，立為師。”《六韜·文師》：“文王將田，史編布卜，曰：'田於渭陽，將大得焉。非龍非彲，非虎非羆。兆得公侯，天遺汝師。以之佐昌，施及三王。’”宋洪邁《容齋五筆》卷二辨之雲：“後漢崔駰《達旨》雲'漁父見兆於元龜’，註文乃引《史記》'非龍非螭，非熊非羆’為證。今之《史記》，蓋不然也。'<strong>非熊</strong>’出處，惟此而已。”明張岱《祭少師朱恆嶽公文》：“公之功烈，如嶽如嵩，公之遇合，非羆<strong>非熊</strong>。”《四庫全書總目提要·子部四五·類書一·蒙求集註二卷》辨之甚詳：“晉李瀚撰。瀚始末未詳。考李匡又《資暇集》，稱宗人瀚作蒙求。則亦李勉之族。又五代史《桑維翰傳》，稱初李瀚為翰林學士，好飲而多酒過，晉高祖發為浮薄。當卽其人也。其注不著撰人名氏。案陳振孫《書錄解題》曰：補註蒙求八卷，徐子光撰。以李瀚蒙求名句為之注。本句之外，兼及他人事。所言與此書相合，惟八卷之數，與此本二卷不同。然此本卷帙頗重，蓋後人以八卷合併也。其書以蒙求原文冠於卷首，後以每二句為一節，各為之注。注中稍嫌宂漫，而頗為精核。如呂望非熊句，以《六韜》原文無非熊字，則引崔駰《達旨》注始用非熊以明之。周嵩狼抗句，以晉嵩傳作抗直，則引《世說新語》本作狼抗以明之。賈誼忌鵬句，鵬賦無忌字，則引孔臧《鴞賦》“賈生有識之士忌前鵬焉”以明之。燕昭築臺句，以《史記》乃築宮非築臺，則引孔融《與曹操書》鮑昭《樂府》皆稱築臺以明之。胡昭投簪句，以本傳無投簪字，則引摯虞所作昭贊以明之。如斯之類，皆為不苟。凡其事未詳，而舊注所說，莫知何據者，如趙孟疵面，子建八斗，蘇章負笈，申屠斷鞅，龍逢版出，何謙焚詞之類，皆疑以傳疑，亦不失詳愼。其中偶爾失檢者，朱翌《猗覺寮雜記》嘗摘其毛寶、韓壽二事，今考瞻出妓句，事見《世說新語》，舊注所引不誤，而云今本不載。江革忠孝句，事見《南史》，乃以為傳後漢之江革，改忠孝為巨孝。顏叔秉燭句，雲事出毛公詩傳，今詩傳實無此文，皆不免小舛。又如劉惔傾釀句，乃誤讀《世說》，以傾家之傾為傾酒之傾，亦失於糾正。然大致淹通，實初學之津筏也。”</p><p><strong>楊震關西，丁寬易東。</strong></p><p>[註釋]《後漢書》卷五四《楊震傳》：“楊震字伯起，弘農華陰人也。……震少好學，受歐陽《尚書》於太常桓鬱，明經博覽，無不窮究。諸儒為之語曰：'<strong>關西</strong>孔子楊伯起’。”○《漢書·儒林傳》：“丁寬字子襄，樑人也。初，樑項生從田何受《易》，時寬為項生從者，讀《易》精敏，才過項生，遂事何。學成，何謝寬。寬東歸，何謂門人曰：'<strong>《易》以東矣</strong>。’”</p><p><strong>謝安高潔，王導公忠。</strong></p><p>[註釋]《晉書》卷七四《謝安傳》：“嘗與王羲之登冶城，悠然遐想，有<strong>高世之志</strong>。羲之謂曰：'夏禹勤王，手足胼胝；文王旰食，日不暇給。今四郊多壘，宜思自效，而虛談廢務，浮文妨要，恐非當今所宜。’安曰：'秦任商鞅，二世而亡，豈清言致患邪？’……安雖受朝寄，然<strong>東山之志始末不渝</strong>，每形於言色。及鎮新城，盡室而行，造泛海之裝，欲須經略粗定，自江道還東。雅志未就，遂遇疾篤。”麟按：“高潔”指出世也。葛洪《抱朴子·正郭》：“有道之世而臻此者，猶不得復廁高潔之條貫。”○《晉書》卷六五《王導傳》：“王導，字茂弘，光祿大夫覽之孫也。父裁，鎮軍司馬。導少有風鑑，識量清遠。年十四，陳留高士張公見而奇之，謂其從兄敦曰：'此兒容貌志氣，將相之器也。’……晉國既建，以導為丞相軍諮祭酒。桓彝初過江，見朝廷微弱，謂周顗曰：'我以中州多故，來此欲求全活，而寡弱如此，將何以濟！’憂懼不樂。往見導，極談世事，還，謂顗曰：'向見管夷吾，無復憂矣。’過江人士，每至暇日，相要出新亭飲宴。周顗中坐而嘆曰：'風景不殊，舉目有江河之異。’皆相視流涕。惟導愀然變色曰：'<strong>當共戮力王室，克復神州</strong>，何至作楚囚相對泣邪！’眾收淚而謝之。……於時庾亮以望重地逼，出鎮於外。南蠻校尉陶稱間說亮當舉兵內向，或勸導密為之防。導曰：'吾與元規休慼是同，悠悠之談，宜絕智者之口。則如君言，<strong>元規若來，吾便角巾還第</strong>，復何懼哉！’又與稱書，以為庾公，帝之元舅，宜善事之。於是讒間遂息。”麟按：“戮力王室，克復神州”，忠也；“角巾還第”，不計私利，公也。故曰“公忠”。</p><p><strong>匡衡鑿壁，孫敬閉戶。</strong></p><p>[註釋]《西京雜記》卷二：“匡衡字稚圭，勤學而無燭。鄰居有燭而不逮，<strong>衡乃穿壁引其光，以書映光而讀之</strong>。邑人大姓，文不識，家富，多書，衡乃與其傭作而不求償。主人怪問衡，衡曰：'願得主人書遍讀之。’主人感嘆，資給以書，遂成大學。衡能說詩，時人為之語曰：'無說詩，匡鼎來；匡說詩，解人頤。’《漢書》卷八一《匡衡傳》：“匡衡字稚圭，東海承人也。父世農夫，至衡好學，家貧，庸作以供資用，尤精力過絕人。諸儒為之語曰：'無說《詩》，匡鼎來；匡語《詩》，解人頤。’”鼎，匡小名也。時人畏服之如是。聞者皆解頤歡笑（麟按：數句似解釋語，故與前後不關聯）。衡邑人有言詩者，衡從之，與語質疑，邑人挫服，倒履而去，衡追之，曰：'先生留聽，更理前論。’邑人曰：'窮矣！’遂去不返。”○《後漢書》：“孫敬，字文質，好學，閉戶讀書。不堪其睡，乃以繩懸之屋樑。人曰'<strong>閉戶先生</strong>’。”（《藝文類聚》卷五五引，今本範《書》無）《文選》卷三六任彥昇《天監三年策秀才文》：“閉戶自精，開卷獨得。”李善注引《楚國先賢傳》曰：“孫敬入學，閉戶牖，精力過人，太學謂曰<strong>閉戶生</strong>。入市，市人相語：'<strong>閉戶生</strong>來，不忍欺也。’”</p><p><strong>郅都蒼鷹，寧成乳虎。</strong></p><p>[註釋]《史記·酷吏傳》：“ 郅都者，《索隱》：郅音質。楊人也。《集解》：徐廣曰：“屬河東。”<em>……</em>都為人勇，有氣力，公廉，不發私書，問遺無所受，請寄無所聽。常自稱曰：'已倍親而仕，身固當奉職死節官下，終不顧妻子矣。’郅都遷為中尉。丞相條侯至貴倨也，而都揖丞相。是時民樸，畏罪自重，而都獨先嚴酷，致行法不避貴戚，列侯宗室見都側目而視，號曰'<strong>蒼鷹</strong>’。”《漢書·酷吏傳》：“郅都，河東大陽人也。以郎事文帝。景帝時為中郎將，敢直諫，面折大臣於朝。……都為人，勇有氣，公廉，不發私書，問遺無所受，請寄無所聽。常稱曰：'已背親而出身，固當奉職死節官下，終不顧妻子矣。’都遷為中尉，丞相條侯至貴居也，而都揖丞相。是時，民樸，畏罪自重，而都獨先嚴酷，致行法不避貴戚，列侯宗室見都側目而視，號曰'<strong>蒼鷹</strong>’。”（麟按：《正義》：“括地誌雲：'故楊城本秦時楊國，漢楊縣城也，今晉州洪洞縣也。至隋為楊，唐初改為洪洞，以故洪洞鎮為名也。秦及漢皆屬河東郡。郅都墓在洪洞縣東南二十里。’《漢書》雲'郅都，河東大陽人’，班固失之甚也。大陽，今陝州河北縣是，亦屬河東郡也。”）<em>○</em>《史記·酷吏傳》：“寧成家居，上欲以為郡守。御史大夫弘曰：'臣居山東為小吏時，寧成為濟南都尉，其治如狼牧羊。成不可使治民。’上乃拜成為關都尉。歲餘，關東吏隸郡國出入關者《集解》：《漢書音義》曰：“隸，閱也。”<em>，</em>號曰'<strong>寧見乳虎，無值寧成之怒</strong>’。”（按：在同卷《義縱傳》中，《索隱述贊》雲：“太上失德，法令滋起。破觚為圓，禁暴不止。奸偽斯熾，慘酷爰始。乳獸揚威，蒼鷹側視。舞文巧詆，懷生何恃！”）</p><p><strong>周嵩狼抗，樑冀跋扈。</strong></p><p>[註釋]《世說·識鑑》：“周伯仁（名顗）母冬至舉酒賜三子曰：'吾本謂度江托足無所，爾家有相，爾等並羅列吾前，復何憂？’周嵩起長跪而泣曰：'不如阿母言。伯仁為人，志大而才短，名重而識暗，好乘人之弊，此非自全之道；<strong>嵩性狼抗</strong>，亦不容於世；唯阿奴（周謨小名）碌碌，當在阿母目下耳！’”《晉書·周顗傳》：“及王敦構逆，溫嶠謂顗曰：'大將軍此舉似有所在，當無濫邪？’顗曰：'君少年未更事。人主自非堯舜，何能無失，人臣豈可得舉兵以協主！共相推戴，未能數年，一旦如此，豈雲非亂乎！處仲剛愎強忍，<strong>狼抗</strong>無上，其意寧有限邪！’既而王師敗績，顗奉詔詣敦，敦曰：'伯仁，卿負我！’顗曰：'公戎車犯順，下官親率六軍，不能其事，使王旅奔敗，以此負公。’敦憚其辭正，不知所答。”○《後漢書·樑統傳附》：“冀字伯卓。為人鳶肩豺目，洞精目黨眄，口吟舌言，裁能書計。少為貴戚，逸游自恣。性嗜酒，能挽滿、彈棋、格五、六博、蹴鞠、意錢之戲，又好臂鷹走狗，騁馬鬥雞。初為黃門侍郎，轉侍中、虎賁中郎將，越騎、步兵校尉，執金吾。……衝帝又崩，冀立質帝。帝少而聰慧，知冀驕橫，嘗朝群臣，目冀曰：'<strong>此跋扈將軍也</strong>。’冀聞，深惡之，遂令左右進鴆加煮餅，帝即日崩。”</p><p><strong>郗超髯參，王珣短簿。</strong></p><p>[註釋]《晉書·郗鑑傳附》：“超字景興，一字嘉賓。少卓犖不羈，有曠世之度，交遊士林，每存勝拔，善談論，義理精微。愔事天師道，而超奉佛。愔又好聚斂，積錢數千萬，嘗開庫，任超所取。超性好施，一日中散與親故都盡。其任心獨詣，皆此類也。桓溫闢為徵西大將軍掾。溫遷大司馬，又轉為參軍。溫英氣高邁，罕有所推，與超言，常謂不能測，遂傾意禮待。超亦深自結納。時<strong>王珣為溫主簿</strong>，亦為溫所重。府中語曰：'<strong>髯參軍，短主簿</strong>；能令公喜，能令公怒。’超髯，珣短故也。”</p><p><strong>伏波標柱，博望尋河。</strong></p><p>[註釋]《後漢書·馬援傳》：“又交址女子徵側及女弟徵貳反，攻沒其郡，九真、日南、合浦蠻夷皆應之，寇略嶺外六十餘城，側自立為王。於是璽書拜援伏波將軍。”《梁書》卷五四《諸夷傳》：“林邑國者，本漢日南郡象林縣，古越裳之界也。伏波將軍馬援開漢南境，置此縣。其地縱廣可六百里，城去海百二十里，去日南界四百餘里，北接九德郡。其南界，水步道二百餘里，有西國夷亦稱王，<strong>馬援植兩銅柱表漢界處也</strong>。”陳徐陵《孝義寺碑》：“伏波將軍，<strong>南表銅柱</strong>。”○《史記·大宛列傳》：“（<strong>張</strong>）<strong>騫</strong>身所至者大宛﹑大月氏﹑大夏﹑康居，而傳聞其旁大國五六，具為天子言之曰：'……於窴之西，則水皆西流，注西海；其東水東流，注鹽澤。鹽澤潛行地下，其<strong>南則河源出焉</strong>。’”（麟按：《漢書》卷六一《張騫傳》：“張騫，漢中人也，建元中為郎。時，匈奴降者言匈奴破月氏王，以其頭為飲器，月氏遁而怨匈奴，無與共擊之。漢方欲事滅胡，聞此言，欲通使，道必更匈奴中，乃募能使者。騫以郎應募，使月氏，與堂邑氏奴甘父俱出隴西。……騫以校尉從大將軍擊匈奴，知水草處，軍得以不乏，乃<strong>封騫為博望侯</strong>。”）</p><p><strong>李陵初詩，田橫感歌。</strong></p><p>[註釋]《漢書》卷五四《李廣蘇建傳》：“（<strong>李</strong>）<strong>陵</strong>字少卿，少為侍中建章監。善騎射，愛人，謙讓下士，甚得名譽。武帝以為有廣之風，使將八百騎，深入匈奴二千餘里，過居延視地形，不見虜，還。拜為騎都尉，將勇敢五千人，教射酒泉、張掖以備胡。”並載其別蘇武歌曰：“徑萬里兮度沙幕，為君將兮奮匈奴。路窮絕兮矢刃摧，士眾滅兮名已聵。老母已死，雖欲報恩將安歸！”又李陵《與蘇武三首》（其一）：“良時不再至，離別在須臾。屏營衢路側，執手野踟躕。仰視浮雲馳，奄忽交相逾。風波一失路，各在天<em>一</em>隅。長當從此別，且復去斯須。欲因晨風發，送子以賤軀。”（見《文選》卷二九。五言除《古詩十九首》外，最為早出，故曰“<strong>初詩</strong>”）樑沈炯《歸魂賦》：“受繞朝之贈策，報<strong>李陵之別篇</strong>。”○《史記·田儋列傳》：“後歲餘，漢滅項籍，漢王立為皇帝，以彭越為樑王。田橫懼誅，而與其徒屬五百餘人入海，居島中。<em>……</em>高皇帝乃詔衛尉酈商曰：'齊王田橫即至，人馬從者敢動搖者致族夷！’乃復使使持節具告以詔商狀，曰：'田橫來，大者王，小者乃侯耳；不來，且舉兵加誅焉。’田橫乃與其客二人乘傳詣雒陽。……既葬，二客穿其冢旁孔，皆自剄，下從之。高帝聞之，乃大驚，大田橫之客皆賢。吾聞其餘尚五百人在海中，使使召之。至則聞田橫死，亦皆自殺。於是乃知田橫兄弟能得士也。”張守節《正義》：“齊田橫墓在偃師西十五里。崔豹《古今注》雲：'《薤露》、《蒿里》，送哀歌也，出田橫門人。橫自殺，<strong>門人傷之而作悲歌</strong>，言人命如薤上露，易晞滅。至李延年乃分為二曲，《薤露》送王公貴人，《蒿里》送士大夫庶人，使挽逝者歌之，俗呼為<strong>輓歌</strong>。’”</p><p><strong>武仲不休，士衡患多。</strong></p><p>[註釋]《後漢書·文苑傳》：“傅毅字<strong>武仲</strong>，扶風茂陵人也。少傅學。……建初中，肅宗博召文學之士，以毅為蘭臺令史，拜郎中，與班固、賈逵共典校書。”魏文帝《典論·論文》：“文人相輕，自古而然。傅毅之於班固，伯仲之間耳，而固小之，與弟超書曰：'武仲以能屬文為蘭臺令史，<strong>下筆不能自休</strong>。’”魏吳質《答魏太子箋》：“摛藻下筆，鸞龍之文奮矣。”李善注引班固與弟超書曰：“傅武仲<strong>下筆不休</strong>。”○《晉書·陸機傳》：“陸機，字士衡，吳郡人也。……機天才秀逸，辭藻宏麗，張華嘗謂之曰：'人之為文，常恨才少，而<strong>子更患其多</strong>。’弟雲嘗與書曰：'君苗見兄文，輒欲燒其筆硯。’後葛洪著書，稱'機文猶玄圃之積玉，無非夜光焉，五河之吐流，泉源如一焉。其弘麗妍贍，英銳漂逸，亦一代之絕乎！’其為人所推服如此。”（亦見鍾嶸《詩品》）</p><p><strong>桓譚非讖，王商止訛。</strong></p><p>[註釋]《後漢書·桓譚傳》：“桓譚字君山，沛國相人也。……是時，<strong>帝方信讖</strong>，多以決定嫌疑。又酬賞少薄，天下不時安定。譚覆上疏曰：'臣前獻瞽言，未蒙詔報，不勝憤懣，冒死得陳。愚夫策謀，有益於政道者，以合人心而得事理也。凡人情忽於見事而貴於異聞，觀先王之所記述，鹹以仁義正道為本，非有奇怪虛誕之事。蓋天道性命，聖人所難言也。自子貢以下，不得而聞，況後世淺儒，能通之乎！<strong>今諸巧慧小才伎數之人，增益圖書，矯稱讖記，以欺惑貪邪，詿誤人主，焉可不抑遠之哉！</strong>臣譚伏聞陛下窮折方士黃白之術，甚為明矣；而乃欲聽納讖記，又何誤也！其事雖有時合，譬猶卜數只偶之類。陛下宜垂明聽，發聖意，屏群小之曲說，述《五經》之正義，略雷同之俗語，詳通人之雅謀。又臣聞安平則尊道術之士，有難則貴介冑之臣。今聖朝興復祖統，為人臣主，而四方盜賊未盡歸伏者，此權謀未得也。臣譚伏觀陛下用兵，諸所降下，既無重賞以相恩誘，或至虜掠奪其財物，是以兵長渠率，各生孤疑，黨輩連結，歲月不解。古人有言曰：“天下皆知取之為取，而莫知與之為取。”陛下誠能輕爵重賞，與士共之，則何招而不至，何說而不釋，何向而不開，何徵而不克！如此，則能以狹為廣，以遲為速，亡者復存，失者復得矣。’”《北齊書》卷四五樊遜對曰：“無令<strong>桓譚非讖</strong>，官止於郡丞；趙壹負才，位終於計掾。”○《漢書·王商傳》：“商字子威，涿郡蠡吾人也，徙杜陵。……建始三年秋，京師民無故相驚，言大水至，百姓奔走相蹂躪，老弱號呼，長安中大亂。天子親御前殿，召公卿議。大將軍鳳以為太后與上及後宮可御船，令吏民上長安城以避水。群臣皆從鳳議。左將軍商獨曰：'自古無道之國，水猶不冒城郭。今政治和平，世無兵革，上下相安，何因當有大水一日暴至？<strong>此必訛言也，不宜令上城，重驚百姓</strong>。’上乃止。有頃，長安中稍定，問之，果訛言。上於是美壯商之固守，數稱其議。而鳳大慚，自恨失言。”</p><p><strong>嵇呂命駕，程孔傾蓋。</strong></p><p>[註釋] 幹寶《晉紀》：“初，<strong>呂安友嵇康</strong>，<strong>相思則命駕</strong>，千里從之。”《晉書·嵇康傳》：“嵇康，字叔夜，譙國銍人也。其先姓奚，會稽上虞人，以避怨，徙焉。銍有嵇山，家於其側，因而命氏。……性絕巧而好鍛。宅中有一柳樹甚茂，乃激水圜之，每夏月，居其下以鍛。<strong>東平呂安服康高致，每一相思，輒千里命駕</strong>，康友而善之。”○《家語·致思》：“<strong>孔子之郯，遭程子於塗，傾蓋而語終日</strong>，甚相親。顧謂子路曰：'取束帛以贈先生。’子路屑然對曰：'由聞之：士不中間見，女嫁無媒，君子不以交，禮也。’有間，又顧謂子路，子路又對如初。孔子曰：'由！《詩》不云乎：“有美一人，清揚婉兮。邂逅相遇，適我願兮。”今程子天下士也，於斯不贈，則終身不能見也，小子行之。’”<strong>劇孟一敵，周處三害。</strong></p><p>[註釋]《漢書·遊俠傳》：“劇孟者，洛陽人也。周人以商賈為資，劇孟以俠顯。吳、楚反時，條侯為太尉，乘傳東，將至河南，<strong>得劇孟</strong>，喜曰：'吳、楚舉大事而不求劇孟，吾知其無能為已。天下騷動，大將軍得之，<strong>若一敵國</strong>’雲。”○《世說·自新》：“周處年少時，凶強俠氣，為鄉里所患。又義興水中有蛟，山中有白額虎，皆暴犯百姓，義興人謂為'<strong>三橫</strong>’，而處尤劇。或說處殺虎斬蛟，實冀三橫唯餘其一。處即刺殺虎，又入水擊蛟，蛟或浮或沒，行數十里，處與之俱。經三日三夜，鄉里皆謂已死，更相慶。竟殺蛟而出，聞里人相慶，始知為人情所患，有自改意。乃自吳尋二陸，平原不在，正見清河，具以情告，並雲欲自修改，而年已蹉跎，終無所成。清河曰：'古人貴朝聞夕死，況君前途尚可？且人患志之不立，亦何憂令名不彰邪？’處遂改厲，終為忠臣孝子。”《晉書·周處傳》：“周處，字子隱，義興陽羨人也。父魴，吳鄱陽太守。處少孤，未弱冠，膂力絕人，好馳騁田獵，不修細行，縱情肆欲，州曲患之。處自知為人所惡，乃慨然有改勵之志，謂父老曰：'今時和歲豐，何苦而不樂耶？’父老嘆曰：'三害未除，何樂之有！’處曰：'何謂也？’答曰：'<strong>南山白額猛獸，長橋下蛟，並子為三矣</strong>。’處曰：'若此為患，吾能除之。’父老曰：'子若除之，則一郡之大慶，非徒去害而已。’處乃入山射殺猛獸，因投水搏蛟，蛟或沈或浮，行數十里，而處與之俱，經三日三夜，人謂死，皆相慶賀。處果殺蛟而反，聞鄉里相慶，始知人患己之甚，乃入吳尋二陸。時機不在，見雲，具以情告，曰：'欲自修而年已蹉跎，恐將無及。’雲曰：'古人貴朝聞夕改，君前途尚可，且患志之不立，何憂名之不彰！’處遂勵志好學，有文思，志存義烈，言必忠信克己。”</p><p><strong>胡廣補闕，袁安倚賴。</strong></p><p>[註釋]《後漢書·胡廣傳》：“胡廣字伯始，南郡華容人也。……性溫柔謹素，常遜言恭色。達練事體，明解朝章。雖無謇直之風，<strong>屢有補闕之益</strong>。故京師諺曰：'萬事不理，問伯始；天下中庸，有胡公。’”○《後漢書·袁安傳》：“袁安字邵公，汝南汝陽人也。……安以天子幼弱，外戚擅權，每朝會進見，及與公卿言國家事，未嘗不噫嗚流涕。<strong>自天子及大臣皆恃賴之</strong>。四年春，薨，朝廷痛惜焉。”</p><p><strong>黃霸政殊，樑習治最。</strong></p><p>[註釋]《漢書·循吏傳》：“黃霸字次公，淮陽陽夏人也，以豪傑役使徙雲陵。霸少學律令，喜為吏，武帝末以待詔入錢賞官，補侍郎謁者，坐同產有罪，劾免。……時，上垂意於治，數下恩澤詔書，吏不奉宣。太守霸為選擇良吏，分部宣佈詔令，令民鹹知上意，使郵亭鄉官皆畜雞豚，以贍鰥寡貧窮者。然後為條教，置父老師帥伍長，班行之於民間，勸以為善，防奸之意，及務耕桑，節用殖財，種樹畜養，去食谷馬，米鹽靡密。初若煩碎，然霸精力能推行之。吏民見者，語次尋繹，問它陰伏，以相參考。嘗欲有所司察，擇長年廉吏遣行，屬令周密。吏出，不敢舍郵亭，食於道旁，烏攫其肉。民有欲詣府口言事者適見之，霸與語，道此。後日，吏還謁霸，霸見迎勞之，曰：'甚苦！食於道旁乃為烏所盜肉。’吏大驚，以霸具知其起居，所問豪嫠，不敢有所隱。鰥寡孤獨，有死無以葬者，鄉部書言，霸具為區處：某所大木可以為棺，某亭豬子可以祭。吏往，皆如言。<strong>其識事聰明如此</strong>，<strong>吏民不知所出，鹹稱神明</strong>。奸人去入它郡，盜賊日少。”（麟按：黃霸可謂廉吏而忠於職守者矣，然過於精明，百姓有無處藏掖處，有無理騷擾處，故東坡詩云：“龔黃滿朝人更苦”，信矣）○《三國志·魏書·樑習傳》：“樑習字子虞，陳郡柘人也，為郡綱紀。……文帝踐阼，復置幷州，復為刺史，進封申門亭侯，邑百戶；<strong>政治常為天下最</strong>。太和二年，徵拜大司農。習在州二十餘年，而居處貧窮，無方面珍物，明帝異之，禮賜甚厚。”</p><p><strong>墨子悲絲，楊朱泣岐。</strong></p><div class=pgc-img><img alt=《蒙求》原文及註解：是兒童識字、掌握各科知識的主要啟蒙書籍 onerror=errorimg.call(this); src=https://p1.pstatp.com/large/pgc-image/15383624419437f1bcd922b><p class=pgc-img-caption></p></div><p>[註釋]《墨子·所染》：“子墨子言，見染絲者而嘆曰：'染於蒼則蒼，染於黃則黃；所入者變，其色亦變。五入必，而已則為五色矣。故染不可不慎也。’”○《列子·楊朱》：“楊子之鄰人亡羊，既率其黨，又請楊子之豎追之。楊子曰：'嘻！亡一羊，何追者之眾？’鄰人曰：'多歧路。’既反，問：'獲羊乎？’曰：'亡之矣。’曰：'奚亡之？’曰：'歧路中中又有歧焉，吾不知所之，所以反也。’<strong>楊子戚然變容，不言者移時，不笑者竟日</strong>。”《淮南子·說林訓》：“<strong>楊子見逵（歧）路而哭之</strong>，為其可以南，可以北；<strong>墨子見練絲而泣之</strong>，為其可以黃，可以黑。”</p><p><strong>朱博烏集，蕭芝雉隨。</strong></p><p>[註釋]《漢書·朱博傳》：“朱博字子元，杜陵人也。家貧，少時給事縣為亭長，好客少年，捕搏敢行。稍遷為功曹，伉俠好交，隨從士大夫，不避風雨。……是時，御史府吏舍百餘區井水皆竭；又其府中列柏樹，常<strong>有野烏數千棲宿其上</strong>，晨去暮來，號日“朝夕烏”，烏去不來者數月，長老異之。”《漢書》：“朱博為御史大夫，府中列柏，<strong>有野烏數千棲其上</strong>。”（《藝文類聚》卷八三引）○蕭廣濟《孝子傳》：“蕭芝至孝，除尚書郎。<strong>有雉數十頭</strong>，飲啄宿止，<strong>當上直，送至歧路；下直入門，飛鳴車側</strong>。”（《藝文類聚》卷九十引）</p><p><strong>杜後生齒，靈王出髭。</strong></p><p>[註釋]《晉書·后妃傳下》：“<strong>成恭杜皇后</strong>，諱陵陽，京兆人，鎮南將軍預之曾孫也。……後少有姿色，然長猶無齒，有來求婚者輒中止。及帝納采之日，<strong>一夜齒盡生</strong>。改宣城陵陽縣為廣陽縣。七年三月，後崩，年二十一。”○《左·昭公二十六年傳》：“王子朝使告於諸侯曰：'……在定王六年，秦人降妖，曰：“<strong>周其有髭王</strong>，亦克能修其職。諸侯服享，二世共職。王室其有間王位，諸侯不圖，而受其亂災。”<strong>至於靈王，生而有髭</strong>。王甚神聖，無惡於諸侯。’”（《太平御覽》卷八五引略同）《史記·周本紀》：“十四年，簡王崩，子靈王洩心立。靈王二十四年，齊崔杼弒其君莊公。二十七年，靈王崩。”<em>《集解》引《皇覽》曰：“靈王冢在河南城西南柏亭西周山上。蓋以</em><strong><em>靈王生而有髭</em></strong><em>，而神，故諡靈王。其冢，民祀之不絕。”</em></p><p><strong>賈誼忌鵩，莊周畏犧。</strong></p><p>[註釋]《漢書·賈誼傳》：“賈誼，雒陽人也，年十八，以能誦詩書屬文稱於郡中。河南守吳公聞其秀材，召置門下，甚幸愛。文帝初立，聞河南守吳公治平為天下第一，故與李斯同邑，而嘗學事焉，徵以為廷尉。廷尉乃言誼年少，頗通諸家之書。文帝召以為博士。”賈誼《鵩鳥賦·序》：“誼為長沙王傅，三年，<strong>有鵩鳥飛入誼舍</strong>，止於坐隅，鵩似鴞，不祥鳥也。誼既以謫居長沙，長沙卑溼，誼自傷悼，以為壽不得長，乃為賦以自廣。”（亦見《史記·屈原賈生列傳》）○《莊子·列禦寇》：“或聘於莊子，莊子應其使曰：'子見夫<strong>犧牛</strong>乎？衣以文繡，食以芻菽，及其牽而入於太廟，雖欲為孤犢，其可得乎？’”</p><p><strong>燕昭築臺，鄭莊置驛。</strong></p><p>[註釋]《文選》卷二九鮑照《放歌行》：“豈伊白璧賜，將起黃金臺。”李善注引《上谷郡圖經》曰：“黃金臺，易水東南十八里，<strong>燕昭王置千金於臺上</strong>，以延天下之士。”又引王隱《晉書》曰：“建武初，段匹磾推劉琨為大都督，結盟討石勒，進屯故安縣故<strong>燕太子丹金臺</strong>。”《戰國策·燕策一》：“燕昭王收破燕後即位，卑身厚幣，欲將以報仇，故往見郭隗先生曰：'齊因孤國之亂，而襲破燕，孤極知燕小力少，不足以報。然得賢士與共國，以雪先生之恥，孤之願也。敢問以國報仇者奈何？’郭隗先生對曰：'帝者與師處，王者與友處，霸者與臣處，亡國與役處。……臣聞古之人君，有以千金求千里馬者，三年不能得，涓人言於君曰：“請求之。”君遣之，三月，得千里馬，馬已死，買其首五百金，反以報君。君大怒曰：“所求者生馬，安事死馬而捐五百金？”涓人對曰：“死馬且買之五百金，況生馬乎？天下必以王為能市馬，馬今至矣。”於是不能期年，千里馬至者三。今王誠欲致士，先從隗始；隗且見事，況賢於隗者乎？豈遠千里哉？’於是昭王為隗<strong>築宮</strong>而師之。樂毅自魏往，鄒衍自齊往，劇辛自趙往，士爭湊燕。”李白《古風》：“<strong>燕昭延郭隗，遂築黃金臺</strong>。”又《南奔書懷》：“侍筆<strong>黃金臺</strong>，傳觴青玉案。”宋葉大慶《考古質疑》、明劉侗《帝京景物略·黃金臺》辯之尤詳。可參觀。○《史記·汲鄭列傳》：“<strong>鄭當時者，字莊</strong>，陳人也。其先鄭君嘗為項籍將；籍死，已而屬漢。高祖令諸故項籍臣名籍，鄭君獨不奉詔。詔盡拜名籍者為大夫，而逐鄭君。鄭君死孝文時。鄭莊以任俠自喜，脫張羽於厄，聲聞樑楚之間。孝景時，為太子舍人。每五日洗沐，<strong>常事驛馬長安諸郊，存諸故人</strong>，請謝賓客，夜以繼日，至其明旦，常恐不遍。莊好黃老之言，其慕長者如恐不見。年少官薄，然其遊知交皆其大父行，天下有名之士也。武帝立，莊稍遷為魯中尉、濟南太守、江都相，至九卿為右內史。以武安侯、魏其時議，貶秩為詹事，遷為大農令。”</p><p><strong>瓘靖二妙，嶽湛連璧。</strong></p><p>[註釋]《晉書·衛瓘傳》：“<strong>衛瓘</strong>，字伯玉，河河東安邑人也。……瓘學問深博，明習文藝，與尚書郎<strong>敦煌索靖</strong>俱善草書，時人號為'<strong>一臺二妙</strong>’。漢末張芝亦善草書，論者謂瓘得伯英筋，靖得伯英肉。”○《晉書·夏侯湛傳》：“<strong>夏侯湛</strong>，字孝若，譙國譙人也。祖威，魏兗州刺史。父莊，淮南太守。湛幼有盛才，文章宏富，善構新詞，而美容觀，與<strong>潘岳</strong>友善，每行止，同輿接茵，京都謂之'<strong>連璧</strong>’。”</p><p><strong>郄詵一枝，戴馮重席。</strong></p><p>[註釋]《晉書·郄詵傳》：“郄詵，字廣基，濟陰單父人也。父晞，尚書左丞。詵博學多才，瑰偉倜儻，不拘細行，州郡禮命並不應。泰始中，詔天下舉賢良直言之士，太守文立舉詵應選。……累遷雍州刺史。武帝於東堂會送，問詵曰：'卿自以為何如？’詵對曰：'臣舉賢良對策，為天下第一，<strong>猶桂林之一枝</strong>，崑山之片玉。’帝笑。侍中奏免詵官，帝曰：'吾與之戲耳，不足怪也。’詵在任威嚴明斷，甚得四方聲譽。卒於官。”王隱《晉書》曰：“武帝問郄詵：'卿自以為何？’詵對曰：'臣舉賢良對策，為天下第一；<strong>猶桂林之一枝</strong>，若崑山之片玉。’帝笑，侍中奏免詵，詔曰：'吾與戲耳。’”（《藝文類聚》卷二五引）○《後漢書·儒林傳》：“<strong>戴憑</strong>字次仲，汝南平輿人也。習《京氏易》。年十六，郡舉明經，徵試博士，拜郎中。……正旦朝賀，百僚畢會，帝令群臣能說經者更相難詰，義有不通，輒奪其席以益通者，<strong>憑遂重坐五十餘席</strong>。故京師為之語曰'解經不窮戴侍。在職十八年，卒於官，詔賜東園梓器，錢二十萬。”謝承《後漢書》曰：“<strong>戴馮</strong>，字次仲。拜郎中，正旦朝賀，帝令群臣說經義，有不通者，輒奪其席，以益通者。<strong>馮重五十席</strong>，京師議曰：'解經不窮戴侍中’。”（《藝文類聚》卷五五引）（麟按：“馮”與“憑”音義通）</p><p><strong>鄒陽長裾，王符逢掖。</strong></p><p>[註釋] 鄒陽《上書吳王》：“今臣盡知畢議，易精極慮，則無國而不可奸：飾固陋之心，則<strong>何王之門不可曳長裾乎</strong>？”（《文選》卷三）○《後漢書·王符傳》：“王符字節信，安定臨涇人也。少好學，有志操，與馬融、竇章、張衡、崔瑗等友善。安定俗鄙庶孽，而符無外家，為鄉人所賤。自和、安之後，世務遊宦，當塗者更相薦引，而符獨耿介不同於俗，以此遂不得升進。志意蘊憤，乃隱居著書三十餘篇，以譏當時失得，不欲章顯其名，故號曰《潛夫論》。其指訐時短，討謫物情，足以觀見當時風政。……後度遼將軍皇甫規解官歸安定，鄉人有以貸得雁門太守者，亦去職還家，書刺謁規。規臥不迎，既入而問：'卿前在郡食雁美乎？’有頃，又白王符在門。規素聞符名，乃驚遽而起，衣不及帶，屣履出迎，援符手而還，與同坐，極歡。時人為之語曰：'徒見二千石，<strong>不如一縫掖</strong>。’言書生道義之為貴也。”（麟按“逢”“縫”通假）</p><p><strong>鳴鶴日下，士龍雲間。</strong></p><p>[註釋]《世說·排調》：“荀鳴鶴（名隱）陸士龍（名雲）未相識，俱會張茂先（名華）坐。張令其語，以其並有大才，可勿作常語。陸舉手曰：'<strong>雲間陸士龍</strong>。’荀答曰：'<strong>日下荀鳴鶴</strong>。’陸曰：'既開青雲，睹白雉，何不張爾弓，布爾矢？’荀答曰：'本謂雲龍騤騤，定是山鹿野麋；獸弱弩強，是以發遲。’張乃撫掌大笑。” 《晉書·陸雲傳》：“雲字士龍，六歲能屬文，性清正，有才理。少與兄機齊名，雖文章不及機，而持論過之，號曰'二陸’。幼時吳尚書廣陵閔鴻見而奇之，曰：'此兒若非龍駒，當是鳳雛。’後舉雲賢良，時年十六。吳平，入洛。機初詣張華，華問云何在。機曰：'雲有笑疾，未敢自見。’俄而云至。華為人多姿制，又好帛繩纏須。雲見而大笑，不能自已。先是，嘗著縗絰上船，於水中顧見其影，因大笑落水，人救獲免。雲與荀隱素未相識，嘗會華坐，華曰：'今日相遇，可勿為常談。’雲因抗手曰：'<strong>雲間陸士龍</strong>。’隱曰：'<strong>日下荀鳴鶴</strong>。’鳴鶴，隱字也。雲又曰：'既開青雲睹白雉，何不張爾弓，挾爾矢？’隱曰：'本謂是雲龍騤騤，乃是山鹿野麋。獸微弩強，是以發遲。’華撫手大笑。刺史周浚召為從事，謂人曰：'陸士龍，當今之顏子也。’”</p><p><strong>晉宣狼顧，漢祖龍顏。</strong></p><p>[註釋]《晉書·宣帝紀》：“宣皇帝諱懿，字仲達，河內溫縣孝敬里人，姓司馬氏。……帝內忌而外寬，猜忌多權變。<strong>魏武察帝有雄豪志，聞有狼顧相</strong>。欲驗之。乃召使前行，令反顧，面正向後而身不動。”○《史記·高祖本紀》：“<strong>高祖為人，隆準而龍顏</strong>。”司馬貞《索隱》曰：“文穎曰：'高祖感龍而生，故其<strong>顏貌似龍</strong>，長頸而高鼻。’”</p><p><strong>鮑靚記井，羊祜識環。</strong></p><p>[註釋]《晉書·鮑靚傳》：“鮑靚，字太玄，東海人也。年五歲，語父母雲：'<strong>本是曲陽李家兒</strong>，<strong>九歲墜井死</strong>。’其父母尋訪得李氏，推問皆符驗。靚學兼內外，明天文河洛書，稍遷南陽中部都尉，為南海太守。嘗行部入海，遇風，飢甚，取白石煮食之以自濟。王機時為廣州刺史，入廁，忽見二人著烏衣，與機相捍，良久擒之，得二物似烏鴨。靚曰：'此物不祥。’機焚之，徑飛上天，機尋誅死。靚嘗見仙人陰君，授道訣，百餘歲卒。”○《晉書·羊祜傳》：“羊祜，字叔子，泰山南城人也。……祜年五歲，時令乳母取所弄<strong>金環</strong>。乳母曰：'汝先無此物。’<strong>祜即詣鄰人李氏東垣桑樹中探得之</strong>。主人驚曰：'此吾亡兒所失物也，云何持去！’乳母具言之，李氏悲惋。時人異之，謂李氏子則祜之前身也。又有善相墓者，言祜祖墓所有帝王氣，若鑿之則無後，祜遂鑿之。相者見曰：'猶出折臂三公’，而祜竟墮馬折臂，位至公而無子。”</p><p><strong>仲容青雲，叔夜玉山。</strong></p><p>[註釋]《晉書·阮籍傳附》：“（阮）鹹字<strong>仲容</strong>。父熙，武都太守。鹹任達不拘，與叔父籍為竹林之遊，當世禮法者譏其所為。鹹與籍居道南，諸阮居道北，北阮富而南阮貧。七月七日，北阮盛晒衣服，皆錦綺粲目，鹹以竿掛大布犢鼻於庭。人或怪之，答曰：'未能免俗，聊復爾耳！’”顏延之《五君詠五首》：“<strong>仲容青雲器</strong>，實稟生民秀。”（《文選》卷二一。《晉書·阮籍傳附》：“太原郭奕高爽有識量，知名於時，少所推先，見鹹心醉，不覺嘆焉。”所歎服者或為青雲之器。）○《晉書·嵇康傳》：“嵇康，字<strong>叔夜</strong>，譙國銍人也。其先姓奚，會稽上虞人，以避怨，徙焉。銍有嵇山，家於其側，因而命氏。兄喜，有當世才，歷太僕、宗正。康早孤，有奇才，遠邁不群。身長七尺八寸，美詞氣，有風儀，而土木形骸，不自藻飾，人以為龍章鳳姿，天質自然。恬靜寡慾，含垢匿瑕，寬簡有大量。學不師受，博覽無不該通，長好《老》《莊》。與魏宗室婚，拜中散大夫。常修養性服食之事，彈琴詠詩，自足於懷。”《世說·容止》：“嵇康身長七尺八寸，風姿特秀，見者嘆曰：'蕭蕭蕭蕭，爽朗清舉。’或雲'蕭蕭如松下風，高而徐引。’山公（名濤，字巨源）曰：'嵇叔夜之為人也，巖巖若孤鬆之獨立；<strong>其醉也，傀俄若玉山之將崩</strong>。’”又“時人目夏侯太初（名玄）'朗朗如日月之入懷’，李安國（名豐）'<strong>頹唐如玉山之將崩</strong>’。”</p><p><strong>毛義捧檄，子路負米。</strong></p><p>[註釋]《文選》卷五七顏延年《陶徵士誄（並序）》：“遠惟田生致親之議，<strong>追悟毛子捧檄之懷</strong>。”李善注引范曄《後漢書》曰：“廬江<strong>毛義</strong>，字少卿。家貧，以孝稱。南陽人張奉慕其名，往候之。坐定而府檄適到，以義守令。<strong>義捧檄而入</strong>，喜動顏色。奉者志尚之士，心賤之，自恨來，固辭而去。及義母死，去官行服。數闢公府，為縣令，進退必以禮。後舉賢良，公交車徵，遂不至。張奉嘆曰：'賢者固不可測，<strong>往日之喜，為親屈也</strong>。’”《東觀漢記》：“廬江毛義，少時家貧，以孝行稱。南陽張奉慕其義，往候之，坐定而府檄適至，以義守令。<strong>義奉檄而入</strong>，喜動顏色。”○ 《孔子家語·致思》：“子路見於孔子曰：'負重涉遠，不擇地而休；家貧親老，不擇祿而仕。昔者，由也事二親之時，常食藜藿之食，<strong>為親負米百里之外</strong>。親沒之後，南遊於楚，從車百乘，積粟萬鍾，重茵而坐，列鼎而食。願欲食藜藿，為親負米，不可得復也！枯魚銜索，幾何不蠹？二親之壽，忽若過隙。’孔子曰：'由也事親，可謂生事盡力，死事盡思者也！’”（劉向《說苑·建本》略同）</p><p><strong>江革忠孝，王覽友弟。</strong></p><p>[註釋]《梁書》卷三六《江革傳》：“江革，字休映，濟陽考城人也。祖齊之，宋尚書金部郎。父柔之，齊尚書倉部郎，有孝行，以母憂毀卒。革幼而聰敏，早有才思，六歲便解屬文。柔之深加賞器，曰：'此兒必興吾門。’九歲，丁父艱，與弟觀同生孤貧，傍無師友，兄弟自相訓勖，讀書精力不倦。<strong>十六喪母，以孝聞</strong>。服闋，與觀俱詣太學，補國子生，舉高第。齊中書郎王融、吏部謝朓雅相欽重。朓嘗宿衛，還過候革，時大雪，見革弊絮單席，而耽學不倦，嗟嘆久之，乃脫所著襦，並手割半氈與革充臥具而去。司徒竟陵王聞其名，引為西邸學士。……除少府卿，出為貞威將軍、北中郎南康王長史、廣陵太守，改授鎮北豫章王長史，將軍、太守如故。時魏徐州刺史元法僧降附，革被敕隨府王鎮彭城。城既失守，革素不便馬，乃泛舟而還，途經下邳，遂為魏人所執。魏徐州刺史元延明聞革才名，厚加接待。革稱患腳不拜，延明將加害焉，見革辭色嚴正，更相敬重。……延明逼之逾苦，將加棰撲。革厲色而言曰：'江革行年六十，<strong>不能殺身報主，今日得死為幸，誓不為人執筆</strong>。’延明知不可屈，乃止。日給脫粟三升，僅餘性命。……乃除都官尚書。將還，民皆戀惜之，贈遺無所受。送故依舊訂舫，革並不納，惟乘臺所給一舸。舸艚偏欹，不得安臥。或謂革曰：'船既不平，濟江甚險，當移徙重物，以迮輕艚。’革既無物，乃於西陵岸取石十餘片以實之。其清貧如此。”○《晉書·王祥傳附》：“（王）覽字玄通。母朱，遇祥無道。<strong>覽年數歲，見祥被楚撻，輒涕泣抱持</strong>。至於成童，每諫其母，其母少止凶虐。朱屢以非理使祥，覽輒與祥俱。又虐使祥妻，覽妻亦趨而共之。朱患之，乃止。祥喪父之後，漸有時譽。朱深疾之，密使鴆祥。覽知之，徑起取酒。祥疑其有毒，爭而不與，朱遽奪反之。自後朱賜祥饌，<strong>覽輒先嚐</strong>。朱懼覽致斃，遂止。<strong>覽孝友恭恪</strong>，名亞於祥。及祥仕進，覽亦應本郡之召，稍遷司徒西曹掾、清河太守。”（麟按：《尚書·君陳》：“惟孝友于兄弟。”《說文》：“悌，善兄弟也。”賈宜《道術》：“弟愛兄謂之悌。”白居易《和答詩·和＜陽城驛＞》：“上言陽公行，友悌無等夷，骨肉同衾裯，至死不相離。”）</p><p><strong>蕭何定律，叔孫制禮。</strong></p><p>[註釋]《史記·蕭相國世家》：“蕭相國何者，沛豐人也。……漢王引兵東定三秦，何以丞相留收巴蜀，填撫諭告，使給軍食。漢二年，漢王與諸侯擊楚，何守關中，侍太子，治櫟陽。<strong>為法令約束</strong>，立宗廟社稷宮室縣邑，輒奏上，可，許以從事；即不及奏上，輒以便宜施行，上來以聞。”又《史記·曹相國世家》：“參代何為漢相國，舉事無所變更，一遵蕭何約束。……參曰：'陛下言之是也。且<strong>高帝與蕭何定天下，法令既明</strong>，今陛下垂拱，參等守職，遵而勿失，不亦可乎？’惠帝曰：'善。君休矣！’”（故後世有“蕭規曹隨”之目）○《史記·叔孫通傳》：“<strong>叔孫通</strong>者，薛人也。……漢五年，已並天下，諸侯共尊漢王為皇帝於定陶，叔孫通就其儀號。高帝悉去秦苛儀法，為簡易。群臣飲酒爭功，醉或妄呼，拔劍擊柱，高帝患之。叔孫通知上益厭之也，說上曰：'夫儒者難與進取，可與守成。臣原徵魯諸生，與臣弟子共起朝儀。高帝曰：'得無難乎？’叔孫通曰：'五帝異樂，<strong>三王不同禮</strong>。禮者，因時世人情為之節文者也。故夏、殷、周之禮所因損益可知者，謂不相復也。<strong>臣原頗採古禮與秦儀雜就之</strong>。’上曰：'可試為之，令易知，度吾所能行為之。’……諸侍坐殿上皆伏抑首，以尊卑次起上壽。觴九行，謁者言'罷酒’。御史執法舉不如儀者輒引去。竟朝置酒，無敢歡譁失禮者。於是高帝曰：'吾乃今日知為皇帝之貴也。’乃拜叔孫通為太常，賜金五百斤。”</p><p><strong>葛豐刺舉，息躬歷詆。</strong></p><p>[註釋]《漢書·諸葛豐傳》：“<strong>諸葛豐</strong>字少季，琅邪人也。以明經為郡文學，名特立剛直。貢禹為御史大夫，除豐為屬，舉侍御史。元帝擢為司隸校尉，<strong>刺舉無所避</strong>，京師為之語曰：'間何闊，逢諸葛。’上嘉其節，加豐秩光祿大夫。”○《漢書·息夫躬傳》：“<strong>息夫躬</strong>字子微，河內河陽人也。少為博士弟子，受《春秋》，通覽記書。容貌壯麗，為眾所異。……躬既親近，數進見言事，論議亡所避。眾畏其口，見之仄目。<strong>躬上疏歷詆公卿大臣</strong>，曰：'方今丞相王嘉，健而蓄縮，不可用；御史大夫賈延，墮弱不任職；左將軍公孫祿、司隸鮑宣，皆外有直項之名，內實騃不曉政事。諸曹以下僕修不足數。’”</p><p><strong>管寧割席，和嶠專車。</strong></p><p>[註釋]《世說·德行》：“管寧、華歆共園中鋤菜，見地有片金，管揮鋤與瓦石不異，華捉而擲去之。又嘗同席讀書，有乘軒冕過門者，寧讀如故，歆廢書出看。<strong>寧割席分坐</strong>曰：'子非吾友也。’”（麟按：《三國志》卷十一：“明帝即位，太尉華歆遜位讓寧。”又卷十三裴注引《魏略》曰：“歆與北海邴原、管寧俱遊學，三人相善，時人號三人為一龍，歆為龍頭，原為龍腹，寧為龍尾。”則二人關係似不錯。《世說》疑誤。）○《晉書·和嶠傳》：“和嶠，字長輿，汝南西平人也。祖洽，魏尚書令。父逌，魏吏部尚書。嶠少有風格，慕舅夏侯玄之為人，厚自崇重。有盛名於世，朝野許其能風俗，理人倫。襲父爵上蔡伯，起家太子舍人。累遷潁川太守，為政清簡，甚得百姓歡心。太傅從事中郎庾顗見而嘆曰：'嶠森森如千丈鬆，雖磥坷（《世說·賞譽》作“磊坷”）可多節目，施之大廈，有棟樑之用。’賈充亦重之，稱於武帝，入為給事黃門侍郎，遷中書令，帝深器遇之。舊監令共車入朝，時荀勖為監，嶠鄙勖為人，以意氣加之，每同乘，高抗<strong>專車而坐</strong>。乃使監令異車，自嶠始也。”</p><p><strong>時苗留犢，羊續懸魚。</strong></p><p>[註釋]《魏略》：“鉅鹿<strong>時苗</strong>，為壽春令。始之官，乘牸牛，歲餘，牛生一犢，及去，<strong>留其犢</strong>，謂主簿曰：'令來時，本無此犢，是淮南所生也。’吏曰：'六畜不識父，自當隨其母。’苗不聽。”（《藝文類聚》卷九四引）《三國志·魏書·和洽等傳》（卷二三）裴松之注引《魏略》曰：“時苗字德胄，鉅鹿人也。少清白，為人疾惡。建安中，入丞相府。出為壽春令，令行風靡。揚州治在其縣，時蔣濟為治中。苗以初至往謁濟，濟素嗜酒，適會其醉，不能見苗。苗恚恨還，刻木為人，署曰'酒徒蔣濟’，置之牆下，旦夕射之。州郡雖知其所為不恪，然以其履行過人，無若之何。又其始之官，乘薄軬（音飯）車，黃牸牛，布被囊。居官歲餘，牛生一犢。及其去，<strong>留其犢</strong>，謂主簿曰：'令來時本無此犢，犢是淮南所生有也。’群吏曰：'六畜不識父，自當隨母。’苗不聽，時人皆以為激，然由此名聞天下。還為太官令，領其郡中正，定九品，於敘人才不能寬，然紀人之短，雖在久遠，銜之不置。如所忿蔣濟者，仕進至太尉，濟不以苗前毀己為嫌，苗亦不以濟貴更屈意。為令數歲，不肅而治。遷典農中郎將。年七十餘，以正始中病亡也。”○《後漢書·羊續傳》：“羊續字興祖，太山平陽人也。其先七世二千石卿校，祖父侵，安帝時司隸校尉。父儒，桓帝時為太常。……時，權豪之家多尚奢麗，續深疾之，常敝衣薄食，車馬羸敗。<strong>府丞嘗獻其生魚，續受而懸於庭</strong>；丞後又進之，續乃出前所懸者以杜其意。續妻後與子祕俱往郡舍，續閉門不內妻，自將祕行，其資藏惟有布衾、敝祗裯（麟按：《方言》四：“汗襦自關而西或謂之袛裯。”）、鹽、麥數斛而已，顧敕祕曰：'吾自奉若此，何以資爾母乎？’使與母俱歸。”</p><p><strong>樊噲排闥，辛毗引裾。</strong></p><p>[註釋]《史記·樊噲傳》：“舞陽侯樊噲者，沛人也。以屠狗為事，與高祖俱隱。……先黥布反時，高祖嘗病甚，惡見人，臥禁中，詔戶者無得入群臣。群臣絳、灌等莫敢入。十餘日，<strong>噲乃排闥直入</strong>（《正義》：“闥，宮中小門。”）<em>，</em>大臣隨之。上獨枕一宦者臥。噲等見上，流涕曰：'始陛下與臣等起豐沛，定天下，何其壯也！今天下已定，又何憊也！且陛下病甚，大臣震恐，不見臣等計事，顧獨與一宦者絕乎？且陛下獨不見趙高之事乎？’高帝笑而起。<em>”○《三國志·魏書·</em>辛毗楊阜高堂隆傳》：“辛毗字佐治，潁川陽翟人也。……帝欲徙冀州士家十萬戶實河南。時連蝗民飢，群司以為不可，而帝意甚盛。毗與朝臣俱求見，帝知其欲諫，作色以見之，皆莫敢言。毗曰：'陛下欲徙士家，其計安出？’帝曰：'卿謂我徙之非邪？’毗曰：'誠以為非也。’帝曰：'吾不與卿共議也。’毗曰：'陛下不以臣不肖，置之左右，廁之謀議之官，安得不與臣議邪！臣所言非私也，乃社稷之慮也，安得怒臣！’帝不答，起入內；<strong>毗隨而引其裾</strong>，帝遂奮衣不還，良久乃出，曰：'佐治，卿持我何太急邪？’毗曰：'今徙，既失民心，又無以食也。’帝遂徙其半。嘗從帝射雉，帝曰：'射雉樂哉！’毗曰：'於陛下甚樂，而於群下甚苦。’帝默然，後遂為之稀出。”</p><p><strong>孫楚漱石，郝隆晒書。</strong></p><p>[註釋]《世說·排調》：“孫子荊（名楚）年少時，欲隱，語王武子當'枕石漱流’，誤曰'<strong>漱石枕流</strong>’，王曰：'流可枕石可漱乎？’孫曰：'所以枕流，欲洗其耳；所以漱石，欲礪其齒。’”○《世說·排調》：“郝隆七月七日出日中仰臥，人問其故，答曰：'<strong>我晒書</strong>。’”</p><p><strong>枚皋詣闕，充國自贊。</strong></p><p>[註釋]《漢書》卷五一：“（枚）皋字少孺，乘在樑時，取皋母為小妻。乘之東歸也，皋母不肯隨乘，乘怒，分皋數千錢，留與母居。年十七，上書樑共王，得召為郎。三年，為王使，與冗從爭，見讒惡遇罪，家室沒入。皋亡至長安。會赦，<strong>上書北闕</strong>，<strong>自陳枚乘之子</strong>。上得大喜，召入見待詔，皋因賦殿中。詔使賦平樂館，善之。拜為郎，使匈奴。皋不通經術，詼笑類俳倡，為賦頌好嫚戲，以故得媟默貴幸，比東方朔、郭舍人等，而不得比嚴助等得尊官。”○《漢書》卷六九：“趙充國字翁孫，隴西上邽人也，後徙金城鄰居。始為騎士，以六郡良家子善騎射補羽林。為人沉勇有大略，少好將帥之節，而學兵法，通知四夷事。……時，充國年七十餘，上老之，使御史大夫丙吉問誰可將者，充國對曰：'<strong>亡逾於老臣者矣</strong>。’上遣問焉，曰：'將軍度羌虜何如，當用幾人？’充國曰：'百聞不如一見。兵難逾度，臣願馳至金城，圖上方略。然羌戎小夷，逆天背畔，滅亡不久，<strong>願陛下以屬老臣，勿以為憂</strong>。’上笑曰：'諾。’”（麟按：二人皆善於毛遂自薦者，故結以為對）</p><p><strong>王衍風鑑，許劭月旦。</strong></p><p>[註釋]《晉書》卷四三《王戎傳附》：“<strong>衍字夷甫</strong>，神情明秀，風姿詳雅。總角嘗造山濤，濤嗟嘆良久，既去，目而送之曰：'何物老嫗，生寧馨兒！然誤天下蒼生者，未必非此人也。’……衍俊秀有令望，希心玄遠，未嘗語利。王敦過江，常稱之曰：'夷甫處眾中，如珠玉在瓦石間。’顧愷之作畫贊，亦稱衍'巖巖清峙，壁立千仞。’其為人所尚如此。……衍有重名於世，<strong>時人許以人倫之鑑</strong>。尤重澄及王敦、庾敳，嘗為天下人士目曰：'阿平第一，子嵩第二，處仲第三。’澄嘗謂衍曰：'兄形似道，而神鋒太俊。’衍曰：'誠不如卿落落穆穆然也。’澄由是顯名。有經澄所題目者，衍不復有言，輒雲'已經平子矣。’”（麟按：《晉書》卷四三《王戎傳》：“<strong>戎有人倫鑑識</strong>，嘗目山濤如璞玉渾金，人皆欽其寶，莫知名其器；王衍神姿高徹，如瑤林瓊樹，自然是風塵表物。謂裴頠拙於用長，荀勖工於用短，陳道寧□□【字從糹從畟】如束長竿。族弟敦有高名，戎惡之。敦每候戎，輒託疾不見。敦後果為逆亂。其鑑賞先見如此。嘗經黃公酒壚下過，顧謂後車客曰：'吾昔與嵇叔夜、阮嗣宗酣暢於此，竹林之遊亦預其末。自嵇、阮雲亡，吾便為時之所羈紲。今日視之雖近，邈若山河！’初，孫秀為琅邪郡吏，求品於鄉議。戎從弟衍將不許，戎勸品之。及秀得志，朝士有宿怨者皆被誅，而戎、衍獲濟焉。”）○《後漢書》卷六八《許劭傳》：“初，劭與靖俱有高名，好共核論鄉黨人物，每月輒更其品題，故汝南俗有'<strong>月旦評</strong>’焉。”</p><p><strong>賀循儒宗，孫綽才冠。</strong></p><p>[註釋]《晉書·賀循傳》：“賀循，字彥先，會稽山陰人也。其先慶普，漢世傳《禮》，世所謂慶氏學。族高祖純，博學有重名，漢安帝時為侍中，避安帝父諱，改為賀氏。……朝廷疑滯皆諮之於循，循輒依經禮而對，<strong>為當世儒宗</strong>。”○《晉書·孫綽傳》：“綽字興公。博學善屬文，少與高陽許詢俱有高尚之志。居於會稽，遊放山水，十有餘年，乃作《遂初賦》以致其意。嘗鄙山濤，而謂人曰：'山濤吾所不解，吏非吏，隱非隱，若以元禮門為龍津，則當點額暴鱗矣。’所居齋前種一株鬆，恆自守護，鄰人謂之曰：'樹子非不楚楚可憐，但恐永無棟樑日耳。’綽答曰：'楓柳雖複合抱，亦何所施邪！’綽與詢一時名流，或愛詢高邁，則鄙於綽，或愛綽才藻，而無取於詢。沙門支遁試問綽：'君何如許？’答曰：'高情遠致，弟子早已伏膺；然一詠一吟，許將北面矣。’絕重張衡、左思之賦，每雲：'《三都》、《二京》，五經之鼓吹也。’嘗作《天台山賦》，辭致甚工，初成，以示友人範榮期，雲：'卿試擲地，當作金石聲也。’榮期曰：'恐此金石非中宮商。’然每至佳句，輒雲：'應是我輩語。’除著作佐郎，襲爵長樂侯。綽性通率，好譏調。嘗與習鑿齒共行，綽在前，顧謂鑿齒曰：'沙之汰之，瓦石在後。’鑿齒曰：'簸之揚之，糠秕在前。’徵西將軍庾亮請為參軍，補章安令，徵拜太學博士，遷尚書郎。楊州刺史殷浩以為建威長史。會稽內史王羲之引為右軍長史。轉永嘉太守，遷散騎常侍，領著作郎。……時大司馬桓溫欲經緯中國，以河南粗平，將移都洛陽。朝廷畏溫，不敢為異，而北土蕭條，人情疑懼，雖並知不可，莫敢先諫。綽乃上疏曰：'伏見徵西大將軍臣溫表……’。桓溫見綽表，不悅，曰：'致意興公，何不尋君《遂初賦》，知人家國事邪！’尋轉廷尉卿，領著作。<strong>綽少以文才垂稱</strong>，<strong>於時文士，綽為其冠</strong>。溫、王、郗、庾諸公之薨，必須綽為碑文，然後刊石焉。年五十八，卒。”</p><p><strong>太叔辨洽，摯仲辭翰。</strong></p><p>[註釋]《晉書·摯虞傳》：“<strong>摯虞，字仲洽</strong>，京兆長安人也。父模，魏太僕卿。虞少事皇甫謐，才學通博，著述不倦。……虞撰《文章志》四卷，註解《三輔決錄》，又撰古文章，類聚區分為三十卷，名曰《流別集》，各為之論，<strong>辭理</strong>愜當，為世所重。虞善觀玄象，嘗謂友人曰：'今天下方亂，避難之國，其唯涼土乎！’性愛士人，有表薦者，恆為其辭。<strong>東平太叔廣樞機清辯</strong>。廣談，虞不能對；虞筆，廣不能答；更相嗤笑，紛然於世雲。”王隱《晉書》：“太叔廣字季思，東平人。拜成都王為太弟，欲使詰洛。廣子孫多在洛，慮害乃自殺。”又曰：“虞與太叔廣名位略同，<strong>廣長口才，虞長筆才</strong>，俱少政事。眾坐廣談，虞不能對；虞退，筆難廣，廣不能答。於是更相嗤笑，紛然於世。廣無可紀記，虞多所錄，於斯為勝也。”</p><p><strong>山濤識量，毛玠公方。</strong></p><p>[註釋]《晉書·山濤傳》：“山濤，字巨源，河內懷人也。父曜，宛句令。濤早孤，居貧，<strong>少有器量</strong>，介然不群。性好《莊》《老》，每隱身自晦。與嵇康、呂安善，後遇阮籍，便為竹林之交，著忘言之契。康後坐事，臨誅，謂子紹曰：'巨源在，汝不孤矣。’……濤再居選職十有餘年，每一官缺，輒啟擬數人，詔旨有所向，然後顯奏，隨帝意所欲為先。故帝之所用，或非舉首，眾情不察，以濤輕重任意。或譖之於帝，故帝手詔戒濤曰：'夫用人惟才，不遺疏遠單賤，天下便化矣。’而濤行之自若，一年之後眾情乃寢。濤所奏甄拔人物，各為題目，時稱《山公啟事》。”○《三國志·魏書·毛玠傳》：“毛玠字孝先，陳留平丘人也。少為縣吏，<strong>以清公稱</strong>。將避亂荊州，未至，聞劉表政令不明，遂往魯陽。太祖臨兗州，闢為治中從事。玠語太祖曰：'今天下分崩，國主遷移，生民廢業，饑饉流亡，公家無經歲之儲，百姓無安固之志，難以持久。今袁紹、劉表，雖士民眾強，皆無經遠之慮，未有樹基建本者也。夫兵義者勝，守位以財，宜奉天子以令不臣，修耕植，畜軍資，如此則霸王之業可成也。’太祖敬納其言，轉幕府功曹。太祖為司空丞相，玠嘗為東曹掾，與崔琰並典選舉。其所舉用，皆清正之士，雖於時有盛名而行不由本者，終莫得進。務以儉率人，由是天下之士莫不以廉節自勵，雖貴寵之臣，輿服不敢過度。太祖嘆曰：'用人如此，使天下人自治，吾復何為哉！’”裴松之注引《<em>先賢行狀》曰：“玠</em><strong><em>雅亮公正，在官清恪</em></strong><em>。其典選舉，拔貞實，斥華偽，進遜行，抑阿黨。諸宰官治民功績不著而私財豐足者，皆免黜停廢，久不選用。於時四海翕然，莫不勵行。至乃長吏還者，垢面羸衣，常乘柴車。軍吏入府，朝服徒行。人擬壺飧之絜，家象濯纓之操，貴者無穢欲之累，賤者絕奸貨之求，吏絜於上，俗移乎下，民到於今稱之。”</em></p><p><strong>袁盎卻座，衛瓘撫床。</strong></p><p>[註釋]《漢書·爰盎傳》：“爰盎字絲。其父楚人也，故為群盜，徙安陵。高後時，盎為呂祿舍人。……上幸上林，皇后、慎夫人從。其在禁中，常同坐。及坐，郎署長布席，<strong>盎引卻慎夫人坐</strong>。慎夫人怒，不肯坐。上亦怒起。盎因前說曰：'臣聞尊卑有序則上下和，今陛下既以立後，慎夫人乃妾，妾、主豈可以同坐哉！且陛下幸之，則厚賜之。陛下所以為慎夫人，適所以禍之也。獨不見“人豕”乎？’於是上乃說，入語慎夫人。慎夫人賜盎金五十斤。”○《晉書·衛瓘傳》：“衛瓘，字伯玉，河河東安邑人也。……惠帝之為太子也，朝臣鹹謂純質，不能親政事。瓘每欲陳啟廢之，而未敢發。後會宴陵雲臺，瓘託醉，因跪帝床前曰：'臣欲有所啟。’帝曰：'公所言何耶？’瓘欲言而止者三，因<strong>以手撫床</strong>曰：'此座可惜！’帝意乃悟，因謬曰：'公真大醉耶？’瓘於此不復有言。”</p><p><strong>於公高門，曹參趣裝。</strong></p><p>[註釋]《漢書·於定國傳》：“始，定國父<strong>於公</strong>，其閭門壞，父老方共治之。於公謂曰：'<strong>少高大閭門，令容駟馬高蓋車</strong>。我治獄多陰德，未嘗有所冤，子孫必有興者。’至定國為丞相，永為御史大夫，封侯傳世雲。”劉向《說苑》曰：“<strong>於公</strong>築治廬舍，謂匠人曰：'<strong>為我高門</strong>，我治獄未嘗有冤，後世必有封侯者，令容高蓋駟馬。’及後果封為西平侯。”（《藝文類聚》卷六三引）○《史記·曹相國世家》：“平陽侯曹參者，沛人也（<em>《集解》：張華曰：“曹參字敬伯。”）。</em>秦時為沛獄掾，而蕭何為主吏，居縣為豪吏矣。……惠帝二年，蕭何卒。<strong>參聞之，告舍人趣治行</strong>，'吾將入相’。居無何，使者果召參。參去，屬其後相曰：'以齊獄市為寄，慎勿擾也。’後相曰：'治無大於此者乎？’參曰：'不然。夫獄市者，所以並容也，今君擾之，奸人安所容也？吾是以先之。’”（<em>《漢書》略同）</em></p><p><strong>庶女振風，鄒衍降霜。</strong></p><p>[註釋]《淮南子·覽冥訓》：“昔者師曠奏《白雪》之音，而神物為之下降，風雨暴至；平公癃病，晉國赤地；<strong>庶女叫天</strong>，雷電下擊，景公臺隕，支體傷折，海水大出。”樑江淹《詣宋建平王上書》：“昔者賤臣叩心，飛霜擊於燕地；<strong>庶女告天，振風襲於齊臺</strong>。”○《淮南子》：“鄒衍事燕惠王盡忠，左右譖之，王系之，仰天而哭，<strong>夏五月，為之下霜</strong>。”（《藝文類聚》卷三引，《初學記》卷二同。一般作“六月飛霜”）</p><p><strong>範丹生塵，晏嬰脫粟。</strong></p><p>[註釋]《後漢書·獨行傳》：“<strong>範冉</strong>（冉或作<strong>丹</strong>），字史雲，陳留外黃人也。少為縣小吏，年十八，奉檄迎督郵，冉恥之，乃遁去。到南陽，受業於樊英。又遊三輔，就馬融通經，歷年乃還。……遭黨人禁錮，遂推鹿車，載妻子，捃拾自資。或寓息客廬，或依宿樹蔭。如此十餘年，乃結草室而居焉。所止單陋，有時糧粒盡，窮居自若，言貌無改。閭里歌之曰：'<strong>甑中生塵</strong>，<strong>範史雲</strong>；釜中生魚，範萊蕪。’”○《晏子春秋·雜下二六》：“晏子相景公，<strong>食脫粟之食</strong>。”《史記·平津侯主父列傳》：“食一肉脫粟之飯。”司馬貞索隱：“脫粟，才脫穀而已，言不精鑿也。”謝承《後漢書》曰：“京兆朱寵，字仲威，為太尉，家貧，<strong>食脫粟飯</strong>，臥布被，朝廷賜錦被粱肉，皆不敢當。”（《藝文類聚》卷四六引）張璠《漢記》曰：“荀爽為三公，食不過一肉，<strong>脫粟飯</strong>，坐皮縟。”（《藝文類聚》卷七十引）</p><p><strong>詰汾興魏，鱉靈（令）王蜀。</strong></p><p>[註釋]《北史·魏本紀》：“<strong>聖武皇帝諱詰汾</strong>，嘗田于山澤，欻見輜軿自天而下。既至，見美婦人自稱天女，受命相偶。旦日請還，期年周時復會於此，言終而別。及期，帝至先田處，果見天女，以所生男授帝，曰：'<strong>此君之子也，當世為帝王</strong>。’語訖而去。即始祖神元皇帝也。故時人諺曰：'詰汾皇帝無婦家，力微皇帝無舅家。’”《魏書·帝紀·序紀》：“聖武皇帝諱<strong>詰汾</strong>。獻帝命南移，山谷高深，九難八阻，於是欲止。有神獸，其形似馬，其聲類牛，先行導引，歷年乃出。始居匈奴之故地。其遷徙策略，多出宣、獻二帝，故人並號曰'推寅’，蓋俗雲'鑽研’之義。初，聖武帝嘗率數萬騎田于山澤，欻見輜軿自天而下。既至，見美婦人，侍衛甚盛。帝異而問之，對曰：'我天女也，受命相偶。’遂同寢宿。旦，請還，曰：'明年周時，復會此處。’言終而別，去如風雨。及期，帝至先所田處，果復相見。天女以所生男授帝曰：'此君之子也，善養視之。子孫相承，當世為帝王。’語訖而去。子即始祖也。故時人諺曰：'詰汾皇帝無婦家，力微皇帝無舅家。’”○《文選》卷十張衡《思玄賦》：“<strong>鱉令</strong>殪而屍亡兮，取蜀禪而引世。”李善注引《蜀王本紀》曰：“望帝治汶山下邑曰郫。積百餘歲，荊地有一死人，名<strong>鱉令</strong>（《禽經》引《蜀志》作“<strong>鱉靈</strong>”），其屍亡，隨江水上至郫，與望帝相見。望帝以鱉令為相，以德薄不及鱉令，<strong>乃委國授之</strong>而去。”（麟按：望帝為蜀王）</p><p><strong>不疑誣金，卞和泣玉。</strong></p><p>[註釋]《漢書·直不疑傳》：“<strong>直不疑</strong>，南陽人也。為郎，事文帝。其同舍有告歸，誤持其同舍郎金去。已而同舍郎覺，亡意人疑，<strong>不疑謝有之，買金償</strong>。後告歸者至而歸金，亡金郎大慚，以此稱為長者。稍遷至中大夫。朝，廷見，人或毀不疑曰：'不疑狀貌甚美，然特毋奈其善盜嫂何也！”不疑聞，曰：“我乃無兄。’然終不自明也。”○《韓非子·和氏》：“楚人和氏得玉璞楚山中，奉而獻之厲王。厲王使玉人相之，玉人曰：'石也。’王以和為誑，而刖其左足。及厲王薨，武王即位，和又奉其璞而獻之武王。武王使玉人相之，又曰：'石也。’王又以和為誑，而刖其右足。武王薨，文王即位，<strong>和乃抱其璞而哭於楚山之下，三日三夜，泣盡而繼之以血</strong>。王聞之，使人問其故，曰：'天下之刖者多矣，子奚哭之悲也？’和曰：'吾非悲刖也，悲夫寶玉而題之以石，貞士而名之以誑，此吾所以悲也。’王乃使玉人理其璞而得寶焉，遂命曰'和氏之璧’。”《琴操》曰：“<strong>卞和</strong>者，楚野民，得玉獻懷王，懷王使樂正子佔之，言玉（句有脫文）。王以為欺謾，斬其一足。懷王死，子平王立。和復獻之，平王又以為欺，斬其一足。平王死，子立為荊王，和復欲獻之，恐復見害，乃<strong>抱其玉而哭</strong>，晝夜不止，涕盡續之以血。荊王遣問之，於是和隨使獻王，王使剖之，中果有玉，乃封和為陵陽侯。卞和辭不就而去，作退怨之歌曰：'悠悠沂水經荊山，精氣鬱泱谷巖巖。中有神寶灼明明，穴山採玉難為功。於何獻之楚先王，遇王闇昧信讒言。斷截兩足離餘身，俯仰嗟嘆心摧傷。紫之亂朱粉墨同，空山歔欷涕龍鍾。天鑑孔明竟以彰，沂水滂沛流於汶。進寶得刑足離分，斷者不續豈不怨。’”（《藝文類聚》卷八三引）</p><p><strong>檀卿沐猴，謝尚鴝鵒。</strong></p><p>[註釋]《漢書·蓋寬饒傳》：“蓋寬饒字次公，魏郡人也。明經為郡文學，以孝廉為郎。舉方正，對策高第，遷諫大夫，行郎中戶將事。……平恩侯許伯入第，丞相、御史、將軍、中二千石皆賀，寬饒不行。許伯請之，乃往，從西階上，東鄉特坐。許伯自酌曰：'蓋君後至。’寬饒曰：'無多酌我，我乃酒狂。’丞相魏侯笑曰：'次公醒而狂，何必酒也？’坐者畢屬目卑下之。酒酣樂作，<strong>長信少府檀長卿起舞，為沐猴與狗鬥</strong>，坐皆大笑。寬饒不說，卬視屋而嘆曰：'美哉！然富貴無常，忽則易人，此如傳舍，所閱多矣。唯謹慎為得久，君侯可不戒哉！’因起趨出，劾奏長信少府以列卿而沐猴舞，失禮不敬。上欲罪少府，許伯為謝，良久，上乃解。”《漢書·項籍傳》：“項籍字羽，下相人也。……羽乃屠咸陽，殺秦降王子嬰，燒其宮室，火三月不滅；收其寶貨，略婦女而東。秦民失望。於是韓生說羽曰：'關中阻山帶河，四塞之地，肥饒，可都以伯。’羽見秦宮室皆已燒殘，又懷思東歸，曰：'富貴不歸故鄉，如衣錦夜行。’韓生曰：'人謂楚人<strong>沐猴而冠</strong>，果然。’羽聞之，斬韓生。”○《晉書·謝尚傳》：“謝尚，字仁祖，豫章太守鯤之子也。幼有至性。七歲喪兄，哀慟過禮，親戚異之。八歲神悟夙成。鯤嘗攜之送客，或曰：'此兒一坐之顏回也。’尚應聲答曰：'坐無尼父，焉別顏回！’席賓莫不嘆異。十餘歲，遭父憂，丹陽尹溫嶠吊之，尚號咷極哀。既而收涕告訴，舉止有異常童，嶠甚奇之。及長，開率穎秀，辨悟絕倫，脫略細行，不為流俗之事。好衣刺文袴，諸父責之，而因自改，遂知名。善音樂，博綜眾藝。司徒王導深器之，比之王戎，常呼為'小安豐’，闢為掾。襲父爵鹹亭侯。始到府通謁，導以其有勝會，謂曰：'<strong>聞君能作鴝鵒舞</strong>，一坐傾想，寧有此理不？’尚曰：'佳。’便著衣幘而舞，導令坐者撫掌擊節，尚俯仰在中，傍若無人，其率詣如此。”</p><p><strong>泰初日月，季野陽秋。</strong></p><p>[註釋]《世說·容止》：“時人目<strong>夏侯太初</strong>（名玄）'<strong>朗朗如日月之入懷</strong>’，李安國（名豐）'頹唐如玉山之將崩’。”○《世說·賞譽》：“桓茂倫雲：'<strong>褚季野皮裡陽秋</strong>。’謂其裁中也。”</p><p><strong>荀陳德星，李郭仙舟。</strong></p><p>[註釋]《世說·德行》：“陳太丘（名寔，《後漢書》有傳）詣荀朗陵（名淑），……於時太史奏'真人東行’。”劉孝標註引檀道鸞《續晉陽秋》曰：“陳仲弓從諸子侄造荀父子，於時<strong>德星聚</strong>。太史奏五百里賢人聚。”《漢雜事》曰：“太史言，有<strong>德星</strong>見，當有英才賢德同遊者。詔下諸郡縣問，潁川郡上事曰：'有陳太丘父子三人，俱共會社’”。（《藝文類聚》卷二一引）○《後漢書·郭太傳》：“<strong>郭太</strong>字林宗，太原界休人也。家世貧賤。早孤，母欲使給事縣廷。林宗曰：'大丈夫焉能處斗筲之役乎？’遂辭。就成皋屈伯彥學，三年業畢，博通墳籍。善談論，美音制。乃遊於洛陽。始見河南尹<strong>李膺</strong>，膺大奇之，遂相友善，於是名震京師。後歸鄉里，衣冠諸儒送至河上，車數千兩。<strong>林宗唯與李膺同舟共濟，眾賓望之，以為神仙焉</strong>。”《郭林宗別傳》曰：“林宗遊洛陽，始見河南尹李膺，膺大奇之，遂相友善。於是名震京師。後歸鄉曲，衣冠諸儒，送至河上，車數千兩，林宗唯與李膺同舟而濟。眾賓望之，以為神仙焉。”（《藝文類聚》卷七一引）樑陸倕《贈京邑僚友》：“<strong>李郭或同舟</strong>，潘夏時方駕。”</p><p><strong>王忳繡被，張氏銅鉤。</strong></p><p>[註釋]《後漢書·獨行傳》：“王忳字少林，廣漢新都人也。忳嘗詣京師，於空舍中見一書生疾困，愍而視之。書生謂忳曰：'我當到洛陽，而被病，命在須臾。腰下有金十斤，願以相贈，死後乞藏骸骨。’未及問姓名而絕。忳即鬻金一斤，營其殯葬，餘金悉置棺下，人無知者。後歸數年，縣署忳大度亭長。初到之日，有馬馳入亭中而止。其日，<strong>大風飄一繡被</strong>，復墮忳前，即言之於縣，縣以歸忳。忳後乘馬到雒縣，馬遂奔走，牽忳入它舍。主人見之喜曰：'今禽盜矣。’問忳所由得馬，忳具說其狀，並及繡被。主人悵然良久，乃曰：'被隨旋風，與馬俱亡，卿何陰德而致此二物？’忳自念有葬書生之事，因說之，並道書生形貌及埋金處。主人大驚，號曰：'是我子也。姓金名彥。前往京師，不知所在，何意卿乃葬之。大恩久不報，天以此章卿德耳。’忳悉以被、馬還之，彥父不取，又厚遺忳。忳辭讓而去。時，彥父為州從事，因告新都令，假忳休，自與俱迎彥喪，餘金俱存。忳由是顯名。”《益部耆舊傳》曰：“王忳詣師，於客舍見諸生病甚困，謂忳雲：'腰下有金十斤，願以相與，收藏屍骸。’未問姓名而絕。忳賣金一斤，以給棺殮，九斤置生腰下。後署太度亭長，到亭日，有大馬一匹入亭中。其日大風，<strong>有一繡被隨風而來</strong>。後乘馬突入金彥門，彥父見曰：'真盜矣。’忳說狀，又取被示之。悵然曰：'此我子也。’以被馬歸彥父，彥父不受，遣迎彥喪，金具存。”（《藝文類聚》卷八三引）○幹寶《搜神記》：“京兆長安有張氏，獨處一室。有鳩自外入，止於床。張氏祝曰：'鳩來，為我禍也，飛上承塵；為我福也，即入我懷。’鳩飛入懷，以手探之，則不知鳩之所在，而得一金鉤。遂寶之。自是子孫漸富，貲財萬倍。蜀賈至長安，聞之，乃厚賂婢。婢竊鉤與賈。張氏既失鉤，漸漸衰耗。而蜀賈亦數罹窮厄，不為己利。或告之曰：'天命也，不可以力求。’於是賚鉤以反張氏，張氏復昌。故關西稱<strong>張氏傳鉤</strong>雲。”（《藝文類聚》卷九二所引略同）劉義慶《幽明錄》：“長安有張氏者，晝獨處室，有鳩自入，止於對床。張惡之，披懷祝曰：“鳩，爾來為我禍耶止承塵，為我福耶入我懷。”鳩翻飛入懷，以手探之，不知所在，而<strong>得一金帶鉤</strong>焉。遂寶之。自是之後，子孫昌盛。”</p><p><strong>丁公遽戮，雍齒先侯。</strong></p><div class=pgc-img><img alt=《蒙求》原文及註解：是兒童識字、掌握各科知識的主要啟蒙書籍 onerror=errorimg.call(this); src=https://p3.pstatp.com/large/pgc-image/1538362534036f0c799370c><p class=pgc-img-caption></p></div><p>[註釋]《漢書·季布傳》：“布母弟<strong>丁公</strong>，為項羽將，逐窘高祖彭城西。短兵接，漢王急，顧謂丁公曰：'兩賢豈相厄哉！’丁公引兵而還。及項王滅，丁公謁見高祖，以丁公徇軍中，曰：'丁公為項王臣不忠，使項王失天下者也。’<strong>遂斬之</strong>，曰：'使後為人臣無效丁公也！’”晉劉頌《刑獄奏》：“大臣釋滯，公孫弘斷郭解之獄也；人主權斷，若<strong>漢祖戮丁公</strong>之為也。”○《漢書·高祖本紀》：“雍齒雅不欲屬沛公，及魏招之，即反為魏守豐。沛公攻豐，不能取。沛公還之沛，怨雍齒與豐子弟畔之。……上已封大功臣二十餘人，其餘爭功，未得行封。上居南宮，從複道上見諸將往往耦語，以問張良。良曰：'陛下與此屬共取天下，今已為天子，而所封皆故人所愛，所誅皆平生仇怨。今軍吏計功，以天下為不足用遍封，而恐以過失及誅，故相聚謀反耳。’上曰：'為之奈何？’良曰：'取上素所不快，計群臣所共知最甚者一人，先封以示群臣。’三月，上置酒，<strong>封雍齒</strong>，因趣丞相急定功行封。罷酒，群臣皆喜，曰：'<strong>雍齒且侯</strong>，吾屬亡患矣！’”</p><p><strong>陳雷膠漆，范張雞黍。</strong></p><p>[註釋]《後漢書·獨行傳》：“<strong>雷義</strong>字仲公，豫章鄱陽人也。初為郡功曹，嘗擢舉善人，不伐其功。義嘗濟人死罪，罪者後以金二斤謝之，義不受。金主伺義不在，默投金於承塵上。後葺理屋宇，乃得之。金主已死，無所復還，義乃以付縣曹。後舉孝廉，拜尚書侍郎，有同時郎坐事，當居刑作。義默自表取其罪，以此論司寇。同臺郎覺之，委位自上，乞贖義罪。順帝詔皆除刑。義歸，舉茂才，讓於<strong>陳重</strong>，刺史不聽，義遂陽狂被髮走，不應命。鄉里為之語曰：'<strong>膠漆自謂堅，不如雷與陳</strong>。’三府同時俱闢二人。義遂為守灌謁者。使持節督郡國行風俗，太守令長坐者凡七十人。旋拜侍御史，除南頓令，卒官。”○《後漢書·獨行傳》：“<strong>範式</strong>字巨卿，山陽金鄉人也，一名汜。少遊太學，為諸生，與汝南<strong>張劭</strong>為友。劭字符伯。二人並告歸鄉里。式謂元伯曰：'後二年當還，將過拜尊親，見孺子焉。’乃共剋期日。後期方至，元伯具以白母，請設饌以候之。母曰：'二年之別，千里結言，爾何相信之審邪？’對曰：'巨卿信士，必不乖違。’母曰：'若然，當為爾醞酒。’至其日，巨卿果到，升堂拜飲，盡歡而別。”《文選》卷二六範彥龍《贈張徐州稷》：“<strong>恨不具雞黍</strong>，得與故人揮。”李善注引謝承《後漢書》曰：“山陽<strong>範式</strong>，字巨卿，與汝南<strong>張元伯</strong>為友。春別京師，以秋為期，至九月十五日，<strong>殺雞作黍</strong>。二親笑曰：'山陽去此幾千裡，何必至？’元伯曰：'巨卿信士，不失期者。’言未絕而巨卿至。”</p><p><strong>周侯山嶷，會稽霞舉。</strong></p><p>[註釋]《世說·賞譽》：“世目周侯'<strong>嶷如斷山</strong>’。”（麟按：“嶷”，高聳貌，音膩。《晉書·周顗傳》：“周顗，字伯仁，安東將軍浚之子也。少有重名，神彩秀徹，雖時輩親狎，莫能媟也。司徒掾同郡賁嵩有清操，見顗，嘆曰：'汝潁固多奇士！自頃雅道陵遲，今復見周伯仁，將振起舊風，清我邦族矣。’廣陵戴若思東南之美，舉秀才，入洛，素聞顗名，往候之，終坐而出，不敢顯其才辯。顗從弟穆亦有美譽，欲陵折顗，顗陶然弗與之校，於是人士益宗附之。州郡辟命皆不就。弱冠，襲父爵武城侯，拜祕書郎，累遷尚書吏部郎。東海王越子毗為鎮軍將軍，以顗為長史。”故稱“周侯”）○《世說新語·容止》：“海西時，諸公每朝，朝堂猶暗，<strong>唯會稽王來，軒軒如朝霞舉</strong>。”（麟按：海西指晉廢帝，會稽王指司馬昱。）</p><p><strong>季布一諾，阮瞻三語。</strong></p><p>[註釋]《史記·季布欒佈列傳》：“季布者，楚人也。為氣任俠，有名於楚。……楚人曹丘生，辯士，數招權顧金錢。事貴人趙同等，與竇長君善。季布聞之，寄書諫竇長君曰：'吾聞曹丘生非長者，勿與通。’及曹丘生歸，欲得書請季布。竇長君曰：'季將軍不說足下，足下無往。’固請書，遂行。使人先發書，季布果大怒，待曹丘。曹丘至，即揖季布曰：'楚人諺曰“<strong>得黃金百，不如得季布一諾</strong>”，足下何以得此聲於樑楚間哉？且僕楚人，足下亦楚人也。僕遊揚足下之名於天下，顧不重邪？何足下距僕之深也！’季布乃大說，引入，留數月，為上客，厚送之。季布名所以益聞者，曹丘揚之也。”○《晉書·阮籍傳附》：“<strong>（阮）瞻</strong>字千里。性清虛寡慾，自得於懷。讀書不甚研求，而默識其要，遇理而辯，辭不足而旨有餘。善彈琴，人聞其能，多往求聽，不問貴賤長幼，皆為彈之。神氣沖和，而不知向人所在。內兄潘岳每令鼓琴，終日達夜，無忤色。由是識者嘆其恬澹，不可榮辱矣。舉止灼然。見司徒王戎，戎問曰：'聖人貴名教，老莊明自然，其旨同異？’瞻曰：'<strong>將無同</strong>。’戎諮嗟良久，即命闢之。時人謂之'<strong>三語掾</strong>’。太尉王衍亦雅重之。瞻嘗群行，冒熱渴甚，逆旅有井，眾人競趨之，瞻獨逡巡在後，須飲者畢乃進，其夷退無競如此。”《世說新語·文學》：“阮宣子有令聞，太尉王夷甫見而問曰：'老莊與聖教同異？’對曰：'將無同。’太尉善其言，闢之為掾。世謂'<strong>三語掾</strong>’。衛玠嘲之曰：'一言可闢，何假於三？’宣子曰：'苟是天下人望，亦可無言而闢，復何假一？’遂相與為友。”</p><p><strong>郭文遊山，袁宏泊渚。</strong></p><p>[註釋]《晉書·隱逸傳》：“郭文，字文舉，河內軹人也。少愛山水，尚嘉遁。年三十，<strong>每遊山林，彌旬忘反</strong>。父母終，服畢，不娶，辭家遊名山，歷華陰之崖，以觀石室之石函。洛陽陷，乃步擔入吳興餘杭大辟山中窮谷無人之地，倚木於樹，苫覆其上而居焉，亦無壁障。時猛獸為暴，入屋害人，而文獨宿十餘年，卒無患害。恆著鹿裘葛巾，不飲酒食肉，區種菽麥，採竹葉木實，貿鹽以自供。人或酬下價者，亦即與之。後人識文，不復賤酬。食有餘谷，輒恤窮匱。人有臻遺，取其粗者，示不逆而已。有猛獸殺大麀鹿於庵側，文以語人，人取賣之，分錢與文。文曰：'我若須此，自當賣之。所以相語，正以不須故也。’聞者皆嗟嘆之。”○《晉書·文苑傳》：“袁宏，字彥伯，侍中猷之孫也。父勖，臨汝令。宏有逸才，文章絕美，曾為詠史詩，是其風情所寄。少孤貧，以運租自業。謝尚時鎮<strong>牛渚</strong>，秋夜乘月，率爾與左右微服泛江。<strong>會宏在舫中諷詠</strong>，聲既清會，辭又藻拔，遂駐聽久之，遣問焉。答雲：'是袁臨汝郎誦詩。’即其詠史之作也。尚傾率有勝致，即迎升舟，與之譚論，申旦不寐，自此名譽日茂。尚為安西將軍、豫州刺史，引宏參其軍事。累遷大司馬桓溫府記室。”</p><p><strong>黃琬對日，秦宓論天。</strong></p><p>[註釋]《後漢書·黃瓊傳附》：“（黃）<strong>琬</strong>字子琰。少失父。早而辯慧。祖父瓊，初為魏郡太守，建和元年正月日食，京師不見而瓊以狀聞。太后詔問所食多少，瓊思其對而未知所況。琬年七歲，在傍，曰：'<strong>何不言日食之餘，如月之初？</strong>’瓊大驚，即以其言應詔，而深奇愛之。後瓊為司徒，琬以公孫拜童子郎，辭病不就，知名京師。時司空盛允有疾，瓊遣琬候問，會江夏上蠻賊事副府，允發書視畢，微戲琬曰：'江夏大邦，而蠻多士少。’琬奉手對曰：'蠻夷猾夏，責在司空。’因拂衣辭去，允甚奇之。”○《三國志·蜀書·許麋孫簡伊秦傳》：“<strong>秦宓</strong>字子敕，廣漢綿竹人也。少有才學，州郡辟命，輒稱疾不往。……益州闢宓為從事祭酒。先主既稱尊號，將東征吳，宓陳天時必無其利，坐下獄幽閉，然後貸出。建興二年，丞相亮領益州牧，選宓迎為別駕，尋拜左中郎將、長水校尉。吳遣使張溫來聘，百官皆往餞焉。眾人皆集而宓未往，亮累遣使促之，溫曰：'彼何人也？’亮曰：'益州學士也。’及至，溫問曰：'君學乎？’宓曰：'五尺童子皆學，何必小人！’<strong>溫復問曰：'天有頭乎？</strong>’宓曰：'有之。’溫曰：'在何方也？’宓曰：'在西方。詩曰：“乃眷西顧。”以此推之，頭在西方。’溫曰：'天有耳乎？’宓曰：'天處高而聽卑，詩云：“鶴鳴於九皋，聲聞於天。”若其無耳，何以聽之？’溫曰：'天有足乎？’宓曰：'有。詩云：“天步艱難，之子不猶。”若其無足，何以步之？’溫曰：'天有姓乎？’宓曰：'有。’溫曰：'何姓？’宓曰：'姓劉。’溫曰：'何以知之？’答曰：'天子姓劉，故以此知之。’溫曰：'日生於東乎？’宓曰：'雖生於東而沒於西。’答問如響，應聲而出，於是溫大敬服。宓之文辯，皆此類也。遷大司農，四年卒。初宓見帝系之文，五帝皆同一族，宓辨其不然之本。又論皇帝王霸（養）龍之說，甚有通理。譙允南少時數往諮訪，紀錄其言於春秋然否論。”</p><p><strong>孟軻養素，揚雄草玄。</strong></p><p>[註釋]《史記·孟子荀卿列傳》：“孟軻，騶（即“鄒”字）人也。受業子思之門人。道既通，遊事齊宣王，宣王不能用。適樑，梁惠王不果所言，則見以為迂遠而闊於事情。當是之時，秦用商君，富國強兵；楚、魏用吳起，戰勝弱敵；齊威王、宣王用孫子、田忌之徒，而諸侯東面朝齊。天下方務於合從連衡，以攻伐為賢，而<strong>孟軻乃述唐、虞、三代之德</strong>，是以所如者不合。退而與萬章之徒序詩書，述仲尼之意，作孟子七篇。”（麟按：《孟子·公孫丑上》：“<strong>我善養吾浩然之氣</strong>”，項岱曰：“<strong>皓，素白也</strong>，如天之氣浩然也。”《文選》卷二二嵇康《幽憤詩》：“志在守樸，<strong>養素全真</strong>。”張銑注：“養素全真，謂養其質以全真性。”）○《漢書·揚雄傳》：“揚雄字子云，蜀郡成都人也。其先出自有周伯僑者，以支庶初食採於晉之揚，因氏焉，不知伯僑周何別也。揚在河、汾之間，周衰而揚氏或稱侯，號曰揚侯。會晉六卿爭權、韓、魏、趙興而範中行、知伯弊。當是時，逼揚侯，揚侯逃於楚巫山，因家焉。楚漢之興也，揚氏溯江上，處巴江州。而揚季官至廬江太守。漢元鼎間避仇復溯江上，處岷山之陽曰郫，有田一廛，有宅一區，世世以農桑為業。自季至雄，五世而傳一子，故雄亡它揚於蜀。雄少而好學，不為章句，訓詁通而已，博覽無所不見。為人簡易佚蕩，口吃不能劇談，默而好深湛之思，清靜亡為，少耆欲，不汲汲於富貴，不慼慼於貧賤，不修廉隅以徼名當世。家產不過十金，乏無儋石之儲，晏如也。自有下度：非聖哲之書不好也；非其意，雖富貴不事也。顧嘗好辭賦。……哀帝時，丁、傅、董賢用事，諸附離之者或起家至二千石。<strong>時，雄方草《太玄》</strong>，有以自守，泊如也。”（麟按：<strong>素</strong>白對<strong>玄</strong>黑，借對也）</p><p><strong>向秀聞笛，伯牙絕弦。</strong></p><p>[註釋]《晉書·向秀傳》：“向秀，字子期，河內懷人也。清悟有遠識，少為山濤所知，雅好老莊之學。莊周著內外數十篇，歷世才士雖有觀者，莫適論其旨統也，秀乃為之隱解，發明奇趣，振起玄風，讀之者超然心悟，莫不自足一時也。惠帝之世，郭象又述而廣之，儒墨之跡見鄙，道家之言遂盛焉。始，秀欲注，嵇康曰：'此書詎復須注，正是妨人作樂耳。’及成，示康曰：'殊復勝不？’又與康論養生，辭難往復，蓋欲發康高致也。康善鍛，秀為之佐，相對欣然，傍若無人。又共呂安灌園于山陽。康既被誅，秀應本郡計入洛。文帝問曰：'聞有箕山之志，何以在此？’秀曰：'以為巢許狷介之士，未達堯心，豈足多慕。’帝甚悅。秀乃自此役，作《思舊賦》雲：'餘與嵇康、呂安居止接近，其人並有不羈之才，嵇意遠而疏，呂心曠而放，其後並以事見法。嵇博綜伎藝，於絲竹特妙，臨當就命，顧視日影，索琴而彈之。逝將西邁，經其舊廬。於時日薄虞泉，寒冰悽然。<strong>鄰人有吹笛者，發聲寥亮</strong>。追想曩昔遊宴之好，感音而嘆。’”○《呂氏春秋·孝行覽·本味》：“伯牙鼓琴，鍾子期聽之，方鼓琴而志在太山，鍾子期曰：'善哉乎鼓琴，巍巍乎若太山。’少選之間，而志在流水，鍾子期又曰：'善哉乎鼓琴，湯湯乎若流水。’<strong>鍾子期死，伯牙破琴絕弦</strong>，終身不復鼓琴，以為世無足復為鼓琴者。”</p><p><strong>郭槐自屈，南郡猶憐。</strong></p><p>[註釋]《晉書·賈充傳》：“（賈）充婦廣城君<strong>郭槐</strong>，性妒忌。初，黎民年三歲，乳母抱之當閣。黎民見充入，喜笑，充就而拊之。槐望見，謂充私乳母，即鞭殺之。黎民戀念，發病而死。後又生男，過期，復為乳母所抱，充以手摩其頭。郭疑乳母，又殺之，兒亦思慕而死。充遂無胤嗣。及薨，槐輒以外孫韓謐為黎民子，奉充後。郎中令韓鹹、中尉曹軫諫槐曰：'禮，大宗無後，以小宗支子後之，無異姓為後之文。無令先公懷腆后土，良史書過，豈不痛心。’槐不從。鹹等上書求改立嗣，事寢不報。槐遂表陳是充遺意。……初，充前妻李氏淑美有才行，生二女褒、裕，褒一名荃，裕一名浚。父豐誅，李氏坐流徙。後娶城陽太守郭配女，即廣城君也。武帝踐阼，李以大赦得還，帝特詔充置左右夫人，充母亦敕充迎李氏。郭槐怒，攘袂數充曰：'刊定律令，為佐命之功，我有其分。李那得與我並！’充乃答詔，託以謙沖，不敢當兩夫人盛禮，實畏槐也。而荃為齊王攸妃，欲令充遣郭而還其母。時沛國劉含母，及帝舅羽林監王虔前妻，皆毌丘儉孫女。此例既多，質之禮官，俱不能決。雖不遣後妻，多異居私通。充自以宰相為海內準則，乃為李築室於永年裡而不往來。荃、浚每號泣請充，充竟不往。會充當鎮關右，公卿供帳祖道，荃、浚懼充遂去，乃排幔出於坐中，叩頭流血，向充及群僚陳母應還之意。眾以荃王妃，皆驚起而散。充甚愧愕，遣黃門將宮人扶去。既而郭槐女為皇太子妃，帝乃下詔斷如李比皆不得還，後荃恚憤而薨。初，槐欲省李氏，充曰：'彼有才氣，卿往不如不往。’及女為妃，槐乃盛威儀而去。既入戶，李氏出迎，<strong>槐不覺腳屈，因遂再拜</strong>。自是充每出行，槐輒使人尋之，恐其過李也。初，充母柳見古今重節義，竟不知充與成濟事，以濟不忠，數追罵之。侍者聞之，無不竊笑。及將亡，充問所欲言，柳曰：'我教汝迎李新婦尚不肯，安問他事！’遂無言。及充薨後，李氏二女乃欲令其母祔葬，賈后弗之許也。及後廢，李氏乃得合葬。李氏作《女訓》行於世。”（亦見《世說·賢媛》）○虞通之《妒記》：“桓大司馬以李勢女為妾，桓妻<strong>南郡主</strong>，拔刀率數十婢往李所，因欲斫之，見李在窗前梳頭，發垂委地，姿貌絕麗，乃徐下地結髻，斂手向主曰：'國破家亡，無心以至今日，若能見殺，實猶生之年。’神色閒正，辭氣悽婉，主乃擲刀前抱之曰：'<strong>阿子，見汝不能不憐，何況老奴</strong>？’遂善遇之。”（《藝文類聚》卷十八引）《世說新語．賢媛》：“桓宣武平蜀，以李勢妹為妾。甚有寵，常著齋後。主始不知，既聞，與數十婢拔白刃襲之。正值李梳頭，發委藉地，膚色玉耀，不為動容。徐曰：'國破家亡，無心至此。今日若能見殺，乃是本懷。’主慚而退。”劉孝標註引南朝宋虞通之《妒記》：“溫平蜀，以李勢女為妾。郡主凶妒，不即知之，後知，乃拔刃往李所，因欲斫之。見李在窗梳頭，姿貌端麗，徐徐結髮，斂手向主，神色閒正，辭甚悽惋。主於是擲刀，前抱之：'阿子，<strong>我見汝亦憐</strong>，何況老奴。’遂善之。”</p><p><strong>魯恭馴雉，宋均去獸。</strong></p><p>[註釋]《後漢書·魯恭傳》：“魯恭字仲康，扶風平陵人也。其先出於魯頃公，為楚所滅，遷於下邑，因氏焉。世吏二千石，哀、平間，自魯而徙。祖父匡，王莽時，為羲和，有權數，號曰'智囊’。父某。建武初，為武陵太守，卒官。時恭年十二，弟丕七歲，晝夜號踴不絕聲，郡中賻贈無所受，乃歸服喪，禮過成人，鄉里奇之。十五，與母及丕俱居太學，習《魯詩》，閉戶講誦，絕人間事，兄弟俱為諸儒所稱，學士爭歸之。……太傅趙憙聞而闢之。肅宗集諸儒於白虎觀，恭特以經明得召，與其議。憙復舉恭直言，特詔公交車，拜中牟令。恭專以德化為理，不任刑罰，訟人許伯等爭田，累守令不能決，恭為平理曲直，皆退而自責，輟耕相讓。亭長從人借牛而不肯還之，牛主訟於恭。恭召亭長，敕令歸牛者再三，猶不從。恭嘆曰：'是教化不行也。’欲解印綬去。掾史涕泣共留之，亭長乃慚悔，還牛，詣獄受罪，薛貰不問。於是吏人信服。建初七年，郡國螟傷稼，犬牙緣界，不入中牟。河南尹袁安聞之，疑其不實，使仁恕掾肥親往廉之。恭隨行阡陌，俱坐桑下，有雉過，止其傍。傍有童兒，親曰：'兒何不捕之？’兒言：'<strong>雉方將雛</strong>。’親瞿然而起，與恭訣曰：'所以來者，欲察君之政跡耳。今蟲不犯境，此一異也；化及鳥獸，此二異也；豎子有仁心，此三異也。久留，徒擾賢者耳。’還府，具以狀白安。是歲，嘉禾生恭便坐廷中，安因上書言狀，帝異之。會詔百官舉賢良方正，恭薦中牟名士王方，帝即徵方詣公交車，禮之與公卿所舉同，方致位侍中。恭在事三年，州舉尤異，會遭母喪去官，吏人思之。”○《後漢書·宋均傳》：“宋均字叔癢，南陽安眾人也。父伯，建武初為五官中郎將。均以父任為郎，時年十五，好經書，每休沐日，輒受業博士，通《詩》、《禮》，善論難。至二十餘，調補辰陽長。其俗少學者而信巫鬼，均為立學校，禁絕淫祀，人皆安之。以祖母喪去官，客授潁川。……遷九江太守。郡多虎暴，數為民患，常募設檻阱而猶多傷害。均到，下記屬縣曰：'夫虎豹在山，黿鼉在水，各有所託。且江淮之有猛獸，猶北土之有雞豚也。今為民害，咎在殘吏，而勞勤張捕，非憂恤之本也。其務退奸貪，思進忠善，可一去檻阱，除削課制。’<strong>其後傳言虎相與東遊度江</strong>。中元元年，山陽、楚、沛多蝗，其飛至九江界者，輒東西散去，由是名稱遠近。浚遒縣有唐、後二山，民共祠之，眾巫遂取百姓男女以為公嫗，歲歲改易，既而不敢嫁娶，前後守令莫敢禁。均乃下書曰：'自今以後，為山娶者皆娶巫家，勿擾良民。’於是遂絕。”（應劭《風俗通義》亦載）</p><p><strong>廣客蛇影，殷師牛鬥。</strong></p><p>[註釋]《晉書·樂廣傳》：“<strong>樂廣</strong>，字彥輔，南陽淯陽人也。……嘗有<strong>親客</strong>，久闊不復來，廣問其故，答曰：'前在坐，蒙賜酒，方欲飲，見杯中有蛇，意甚惡之，既飲而疾。’於時河南聽事壁上有角，漆畫作蛇，<strong>廣意杯中蛇即角影也</strong>。復置酒於前處，謂客曰：'酒中復有所見不？’答曰：'所見如初。’廣乃告其所以，客豁然意解，沈屙頓愈。衛玠總角時，嘗問廣夢，廣雲是想。玠曰：'神形所不接而夢，豈是想邪！’廣曰：'因也。’玠思之經月不得，遂以成疾。廣聞故，命駕為剖析之，玠病即愈。廣嘆曰：'此賢胸中當必無膏肓之疾！’”（麟按：應劭《風俗通義·怪神》記杜宣“杯弓蛇影”事為早）○《晉書·殷仲堪傳》：“<strong>殷仲堪</strong>，陳郡人也。祖融，太常、吏部尚書。<strong>父師</strong>，驃騎諮議參軍、晉陵太守、沙陽男。……領晉陵太守，居郡禁產子不舉，久喪不葬，錄父母以質亡叛者，所下條教甚有義理。父病積年，仲堪衣不解帶，躬學醫術，究其精妙，執藥揮淚，遂眇一目。居喪哀毀，以孝聞。服闋，孝武帝召為太子中庶子，甚相親愛。<strong>仲堪父嘗患耳聰</strong>，<strong>聞床下蟻動，謂之牛鬥</strong>。帝素聞之而不知其人。至是，從容問仲堪曰：'患此者為誰？’仲堪流涕而起曰：'臣進退惟谷。’帝有愧焉。復領黃門郎，寵任轉隆。帝嘗示仲堪侍，乃曰：'勿以己才而笑不才。’帝以會稽王非社稷之臣，擢所親倖以為籓捍，乃授伸堪都督荊益寧三州軍事、振威將軍、荊州刺史、假節，鎮江陵。將之任，又詔曰：'卿去有日，使人酸然。常謂永為廊廟之寶，而忽為荊楚之珍，良以慨恨！’其恩狎如此。”</p><p><strong>元禮模楷，季彥領袖。</strong></p><p>[註釋]《後漢書·黨錮列傳》：“二郡又為謠曰：'汝南太守範孟博，南陽宗資主畫諾。南陽太守岑公孝，弘農成瑨但坐嘯。’因此流言轉入太學，諸生三萬餘人，郭林宗、賈偉節為其冠，並與李膺、陳蕃、王暢更相褒重。學中語曰：'<strong>天下模楷李元禮</strong>，不畏強禦陳仲舉，天下俊秀王叔茂。’……李膺字符禮，潁川襄城人也。……初舉孝廉，為司徒胡廣所闢，舉高第，再遷青州刺史。守令畏威明，多望風棄官。復徵，再遷漁陽太守。尋轉蜀郡太守，以母老乞不之官。轉護烏桓校尉。鮮卑數犯塞，膺常蒙矢石，每破走之，虜甚憚懾。以公事免官，還居綸氏，教授常千人。南陽樊陵求為門徒，膺謝不受。陵後以阿附宦官，致位太尉，為節志者所羞。荀爽嘗就謁膺，因為其御，既還，喜曰：'今日乃得御李君矣。’其見慕如此。……是時，朝廷日亂，綱紀頹阤，膺獨持風裁，以聲名自高。士有被其容接者，名為'登龍門’。”○《晉書·裴秀傳》：“裴秀，字<strong>季彥</strong>，河東聞喜人也。祖茂，漢尚書令。父潛，魏尚書令。秀少好學，有風操，八歲能屬文。叔父徽有盛名，賓客甚眾。秀年十餘歲，有詣徽者，出則過秀。然秀母賤，嫡母宣氏不之禮，嘗使進饌於客，見者皆為之起。秀母曰：'微賤如此，當應為小兒故也。’宣氏知之，後遂止。時人為之語曰：'<strong>後進領袖，有裴秀</strong>。’”（麟按：臧榮緒《晉書》：“裴秀，字季彥，河東人也。常道鄉公立，與議定策，遷尚書僕射。及世祖受禪，進左光祿大夫。”《世說·賞譽》：“諺曰：'<strong>後來領袖，有裴秀</strong>’。”）</p><p><strong>魯褒錢神，崔烈銅臭。</strong></p><p>[註釋]《晉書·隱逸傳》：“魯褒，字符道，南陽人也。好學多聞，以貧素自立。元康之後，綱紀大壞，褒傷時之貪鄙，乃隱姓名，而<strong>著《錢神論》以刺之</strong>。”[麟按：晉魯褒《錢神論》曰：有司空公子，富貴不齒，盛服而遊京邑，駐駕乎市裡，顧見綦毌先生，班白而徒行，公子曰：嘻，子年已長矣，徒行空手，將何之乎，先生曰：欲之貴人，公子曰：學詩乎，曰：學矣，學禮乎，曰：學矣，學易乎，曰：學矣，公子曰：詩不云乎，幣帛筐篚，以將其厚意，然後忠臣嘉賓，得盡其心，禮不云乎，男贄玉帛禽鳥，女贄榛慄棗修，易不云乎，隨時之義大矣哉，吾視子所以，觀子所由，豈隨世哉，雖曰已學，吾必謂之未也，先生曰：吾將以清談為筐篚，以機神為幣帛，所謂禮雲禮雲，玉帛云乎哉者已，公子拊髀大笑曰：固哉子之雲也，既不知古。又不知今，當今之急，何用清談，時易世變，古今異俗，富者榮貴，貧者賤辱，而子尚質，而子守實，無異於遺劍刻舡，膠柱調瑟，貧不離於身名，譽不出乎家室，固其宜也，昔神農氏沒，黃帝堯舜，教民農桑，以幣帛為本，上智先學變通之，乃掘銅山，俯視仰觀，鑄而為錢，故使內方象地，外員象天，錢之為體，有幹有坤，其積如山，其流如川，動靜有時，行藏有節，市井便易，不患耗折，難朽象壽，不匱象道，故能長久，為世神寶，親愛如兄，字曰孔方，失之則貧弱，得之則富強，無翼而飛，無足而走，解嚴毅之顏，開難發之口，錢多者處前，錢少者居後，詩云，哿矣富人，哀哉煢獨，豈是之謂乎，錢之為言泉也，百姓日用，其源不匱，無遠不往，無深不至，京邑衣冠，疲勞講肆，厭聞清談，對之睡寐，見我家兄，莫不驚視，錢之所佑，吉無不利，何必讀書，然後富貴，由是論之，可謂神物，無位而尊，無勢而熱，排朱門，入紫闥，錢之所在，危可使安，死可使活，錢之所去，貴可使賤，生可使殺，是故忿諍辯訟，非錢不勝，孤弱幽滯，非錢不拔，怨仇嫌恨，非錢不解，令問笑談，非錢不發，諺曰：錢無耳，可闇使，豈虛也哉。有錢可使鬼，而況於人乎，子夏雲，死生有命，富貴在天，吾以死生無命，富貴在錢，何以明之，錢能轉禍為福，因敗為成，危者得安，死者得生，性命長短，相祿貴賤，皆在乎錢，天何與焉，天有所短，錢有所長，四時行焉，百物生焉，錢不如天，達窮開塞，振貧濟乏，天不如錢，若臧武仲之智，卞莊子之勇，冉求之藝，文之以成人矣，今之成人者何必然，唯孔方而已，夫錢窮者使通達，富者能使溫暖，貧者能使勇悍，故曰：君無財則士不來，君無賞則士不往，諺曰：官無中人，不如歸田，雖有中人，而無家兄，何異無足而欲行，無翼而欲翔，使才如顏子，容如子張，空手掉臂，何所希望，不如早歸，廣修農商，舟車上下，役使孔方，凡百君子，同塵和光，上交下接，名譽益彰。（《藝文類聚》卷六六引）] ○《後漢書·崔駰傳附》：“（崔）寔從兄<strong>烈</strong>，有重名於北州，歷位郡守、九卿。靈帝時，開鴻都門榜賣官爵，公卿州郡下至黃綬各有差。其富者則先入錢，貧者到官而後倍輸，或因常侍、阿保別自通達。是時，段熲、樊陵、張溫等雖有功勤名譽，然皆先輸貨財而後登公位。烈時因傅母入錢五百萬，得為司徒。及拜日，天子臨軒，百僚畢會。帝顧謂親倖者曰：'悔不小靳，可至千萬。’程夫人於傍應曰：'崔公冀州名士，豈肯買官？賴我得是，反不知姝邪？’烈於是聲譽衰減。久之不自安，從容問其子鈞曰：'吾居三公，於議者何如？’鈞曰：'大人少有英稱，歷位卿守，論者不謂不當為三公；而今登其位，天下失望。’烈曰：'何為然也？’鈞曰：'<strong>論者嫌其銅臭</strong>。’烈怒，舉杖擊之。鈞時為虎賁中郎將，服武弁，戴鶡尾，狼狽而走。烈罵曰：'死卒，父楇而走，孝乎？’鈞曰：'舜之事父，小杖則受，大杖則走，非不孝也。’烈慚而止。烈後拜太尉。”《九州春秋》曰：“靈帝賣官，崔烈入錢五百萬，以買司徒。烈子均，亦有世名，烈問曰：'吾作三公，天下論何如？’均曰：'<strong>大人少有高名，不謂不當為公，但海內嫌銅臭爾</strong>。’”（《藝文類聚》卷四七引）</p><p><strong>樑竦廟食，趙溫雄飛。</strong></p><p>[註釋]《後漢書·樑統傳附》：“（樑）<strong>竦</strong>字叔敬，少習《孟習易》，弱冠能教授。後坐兄鬆事，與弟恭俱徙九真。既徂南土，歷江、湖，濟沅、湘，感悼子胥、屈原以非辜沉身，乃作《悼騷賦》，系玄石而沉之。……竦生長京師，不樂本土，身負其才，鬱郁不得意。嘗登高遠望，嘆息言曰：'<strong>大丈夫居世，生當封侯，死當廟食</strong>。如其不然，閒居可以養志，《詩》、《書》足以自娛，州郡之職，徒勞人耳。’后辟命交至，並無所就。有三男三女，肅宗納其二女，皆為貴人。”○《後漢書·趙典傳附》：“（趙）<strong>溫</strong>字子柔，初為京兆丞，嘆曰：'<strong>大丈夫當雄飛，安能雌伏！</strong>’遂棄官去。遭歲大飢，散家糧以振窮餓，所活萬餘人。獻帝西遷都，為侍中，同輿輦至長安，封江南亭侯，代楊彪為司空，免，頃之，復為司徒，錄尚書事。”</p><p><strong>枚乘蒲輪，鄭均白衣。</strong></p><p>[註釋]《漢書·枚乘傳》：“枚乘字叔，淮陽人也，為吳王濞郎中。……武帝自為太子聞乘名，及即位，乘年老，乃<strong>以安車蒲輪徵乘</strong>，道死。”○《後漢書·鄭均傳》：“鄭均字仲虞，東平任城人也。少好黃、老書。兄為縣吏，頗受禮遺，均數諫止，不聽。即脫身為傭，歲餘，得錢帛，歸以與兄。曰：'物儘可復得，為吏坐臧，終身捐棄。’兄感其言，遂為廉潔。均好義篤實，養寡嫂孤兒，恩禮敦至。常稱病家廷，不應州郡辟召。郡將欲必致之，使縣令譎將詣門，既至，卒不能屈。均於是客於濮陽。建初三年，司徒鮑昱闢之，後舉直言，並不詣。六年，公交車特徵。再遷尚書，數納忠言，肅宗敬重之。後以病乞骸骨，拜議郎，告歸，因稱病篤，帝賜以衣冠。元和元年，詔告廬江太守、東平相曰：'議郎鄭均，束脩安貧，恭儉節整，前在機密，以病致仕，守善貞固，黃髮不怠。又前安邑令毛義，躬履遜讓，比徵辭病，淳潔之風，東州稱仁。書不云乎“章厥有常，吉哉！”其賜均、義谷各千斛，常以八月長吏存問，賜羊酒，顯茲異行。’明年，帝東巡過任城，乃幸均舍，敕賜尚書祿以終其身，故時人號為'<strong>白衣尚書</strong>’。永元中，卒於家。”</p><p><strong>陵母伏劍，軻親斷機。</strong></p><p>[註釋]《漢書·王陵傳》：“王陵，沛人也。始為縣豪，高祖微時兄事陵。及高祖起沛，人咸陽，陵亦聚黨數千人，居南陽，不肯從沛公。及漢王之還擊項籍，陵乃以兵屬漢。項羽取陵母置軍中，陵使至，則東鄉坐陵母，欲以招陵。陵母既私送使者，泣曰：'願為老妾語陵，善事漢王。漢王長者，母以老妾故持二心。妾以死送使者。’<strong>遂伏劍而死</strong>。項王怒，亨陵母。陵卒從漢王定天下。以善雍齒，雍齒，高祖之仇。陵又本無從漢之意，以故後封陵，為安國侯。”○《列女傳》：“鄒孟軻之母也，號孟母。其舍近墓。孟子之少也，嬉遊為墓間之事，踴躍築埋。孟母曰：'此非吾所以居處子也。’乃去舍市傍。其嬉戲為賈人衒賣之事。孟母又曰：'此非吾所以居處子也。’復徙舍學宮之傍。其嬉遊乃設俎豆揖讓進退。孟母曰：'真可以居吾子矣。’遂居之。及孟子長，學六藝，卒成大儒之名。君子謂孟母善以漸化。詩云：'彼姝者子，何以予之？’此之謂也。孟子之少也，既學而歸，孟母方績，問曰：'學何所至矣？’孟子曰：'自若也。’<strong>孟母以刀斷其織</strong>。孟子懼而問其故，孟母曰：'子之廢學，若吾斷斯織也。夫君子學以立名，問則廣知，是以居則安寧，動則遠害。今而廢之，是不免於廝役，而無以離於禍患也。何以異於織績而食，中道廢而不為，寧能衣其夫子，而長不乏糧食哉！女則廢其所食，男則墮於修德，不為竊盜，則為虜役矣。’孟子懼，旦夕勤學不息，師事子思，遂成天下之名儒。君子謂孟母知為人母之道矣。詩云：'彼姝者子，何以告之？’此之謂也。”</p><p><strong>齊后破環，謝女解圍。</strong></p><p>[註釋]《列女傳》：“衛姬者，衛侯之女，<strong>齊桓公之夫人</strong>也。桓公好淫樂，衛姬為之不聽鄭衛之音。桓公用管仲甯戚，行霸道，諸侯皆朝，而衛獨不至。桓公與管仲謀伐衛。罷朝入閨，衛姬望見桓公，脫簪珥，<strong>解環佩</strong>，下堂再拜，曰：'願請衛之罪。’桓公曰：'吾與衛無故，姬何請耶？’對曰：'妾聞之：人君有三色，顯然喜樂容貌淫樂者，鐘鼓酒食之色。寂然清靜意氣沉抑者，喪禍之色。忿然充滿手足矜動者，攻伐之色。今妾望君舉趾高，色厲音揚，意在衛也，是以請也。’桓公許諾。明日臨朝，管仲趨進曰：'君之蒞朝也，恭而氣下，言則徐，無伐國之志，是釋衛也。’桓公曰：'善。’乃立衛姬為夫人，號管仲為仲父。曰：'夫人治內，管仲治外。寡人雖愚，足以立於世矣。’”（麟按：此雖雲“解環佩”，似非破者，屬李氏誤讀所致）○《晉書·列女傳》：“王凝之妻<strong>謝氏</strong>，字<strong>道韞</strong>，安西將軍奕之女也。聰識有才辯。叔父安嘗問：'《毛詩》何句最佳？’道韞稱：'吉甫作頌，穆如清風。仲山甫永懷，以慰其心。’安謂有雅人深致。又嘗內集，俄而雪驟下，安曰：'何所似也？’安兄子朗曰：'散鹽空中差可擬。’道韞曰：'未若柳絮因風起。’安大悅。初適凝之，還，甚不樂。安曰：'王郎，逸少子，不惡，汝何恨也？’答曰：'一門叔父則有阿大、中郎，群從兄弟復有封、胡、羯（《世說·賢媛》作“遏”）、末，不意天壤之中乃有王郎！’封謂謝韶，胡謂謝朗，羯謂謝玄，末謂謝川，皆其小字也。又嘗譏玄（《世說·賢媛》作“遏”）學植不進，曰：'為塵務經心，為天分有限邪？’凝之弟獻之嘗與賓客談議，詞理將屈，道韞遣婢白獻之曰：'<strong>欲為小郎解圍</strong>。’乃施青綾步鄣自蔽，申獻之前議，客不能屈。”</p><p><strong>鑿齒尺牘，荀勖音律。</strong></p><p>[註釋]《晉書·習鑿齒傳》：“<strong>習鑿齒</strong>，字彥威，襄陽人也。宗族富盛，世為鄉豪。鑿齒少有志氣，博學洽聞，以文筆著稱。荊州刺史桓溫闢為從事，江夏相袁喬深器之，數稱其才於溫，轉西曹主簿，親遇隆密。……累遷別駕。溫出征伐，鑿齒或從或守，所在任職，每處機要，蒞事有績，<strong>善尺牘論議</strong>，溫甚器遇之。時清談文章之士韓伯、伏滔等並相友善，後使至京師。簡文亦雅重焉。既還，溫問：'相王何似？’答曰：'生平所未見。’以此大忤溫旨，左遷戶曹參軍。時有桑門釋道安，俊辯有高才，自北至荊州，與鑿齒初相見。道安曰：'彌天釋道安。’鑿齒曰：'四海習鑿齒。’時人以為佳對。”○《晉書·荀勖傳》：“荀勖，字公曾，潁川潁陰人，漢司空爽曾孫也。祖棐，射聲校尉。父肸，早亡。勖依於舅氏。岐嶷夙成，年十餘歲能屬文。從外祖魏太傅鍾繇曰：'此兒當及其曾祖。’既長，遂博學，達於從政。仕魏，闢大將軍曹爽掾，遷中書通事郎。爽誅，門生故吏無敢往者，勖獨臨赴，眾乃從之。為安陽令，轉驃騎從事中郎。勖有遺愛，安陽生為立祠。遷廷尉正，參文帝大將軍軍事，賜爵關內侯，轉從事中郎，領記室。……久之，進位光祿大夫。<strong>既掌樂事，又修律呂</strong>，並行於世。初，勖於路逢趙賈人牛鐸，識其聲。及掌樂，音韻未調，乃曰：'得趙之牛鐸則諧矣。’遂下郡國，悉送牛鐸，果得諧者。又嘗在帝坐進飯，謂在坐人曰：'此是勞薪所炊。’鹹未之信。帝遣問膳夫，乃雲：'實用故車腳。’舉世伏其明識。俄領祕書監，與中書令張華依劉向《別錄》，整理記籍。又立書博士，置弟子教習，以鍾、胡為法。”</p><p><strong>胡威推縑，陸績懷橘。</strong></p><p>[註釋]《晉書·良吏傳》：“胡威，字伯武，一名貔。淮南壽春人也。父質，以忠清著稱，少與鄉人蔣濟、朱績俱知名於江淮間，仕魏至徵東將軍、荊州刺史。威早厲志尚。質之為荊州也，威自京都定省，家貧，無車馬僮僕，自驅驢單行。每至客舍，躬放驢，取樵炊爨，食畢，復隨侶進道。既至，見父，停廄中十餘日。告歸，父賜絹一匹為裝。威曰：'<strong>大人清高，不審於何得此絹？</strong>’質曰：'是吾俸祿之餘，以為汝糧耳。’威受之，辭歸。質帳下都督先威未發，請假還家，陰資裝於百餘里，要威為伴，每事佐助。行數百里，威疑而誘問之，既知，乃取所賜絹與都督，謝而遣之。後因他信以白質，質杖都督一百，除吏名。其父子清慎如此。於是名譽著聞。拜侍御史，歷南鄉侯、安豐太守，遷徐州刺史。勤於政術，風化大行。”○《三國志·吳書·虞陸張駱陸吾朱傳》：“陸績字公紀，吳郡吳人也。父康，漢末為廬江太守。績年六歲，於九江見袁術。<strong>術出橘，績懷三枚</strong>，去，拜辭墮地，術謂曰：'陸郎作賓客而懷橘乎？’績跪答曰：'欲歸遺母。’術大奇之。孫策在吳，張昭、張紘、秦鬆為上賓，共論四海未泰，須當用武治而平之，績年少末坐，遙大聲言曰：'昔管夷吾相齊桓公，九合諸侯，一匡天下，不用兵車。孔子曰：“遠人不服，則修文德以來之。”今論者不務道德懷取之術，而惟尚武，績雖童蒙，竊所未安也。’昭等異焉。”（麟按：今列入二十四孝圖中）</p><p><strong>羅含吞鳥，江淹夢筆。</strong></p><p>[註釋]《晉書·文苑傳》：“羅含，字君章，桂陽耒陽人也。曾祖彥，臨海太守。父綏，滎陽太守。含幼孤，為叔母朱氏所養。少有志尚，<strong>嘗晝臥，夢一鳥文彩異常，飛入口中</strong>，因驚起說之。朱氏曰：'鳥有文彩，汝後必有文章。’自此後藻思日新。弱冠，州三辟，不就。含父嘗宰新淦，新淦人楊羨後為含州將，引含為主簿，含傲然不顧，羨招致不已，辭不獲而就焉。及羨去職，含送之到縣。新淦人以含舊宰之子，鹹致賂遺，含難違而受之。及歸，悉封置而去。由是遠近推服焉。後為郡功曹，刺史庾亮以為部江夏從事。太守謝尚與含為方外之好，乃稱曰：'羅君章可謂湘中之琳琅。’尋轉州主簿。後桓溫臨州，又補徵西參軍。溫嘗使含詣尚，有所檢劾。含至，不問郡事，與尚累日酣飲而還。溫問所劾事，含曰：'公謂尚何如人？’溫曰：'勝我也。’含曰：'豈有勝公而行非邪！故一無所問。’溫奇其意而不責焉。轉州別駕。以廨舍喧擾，於城西池小洲上立茅屋，伐木為材，織葦為席而居，布衣蔬食，晏如也。溫嘗與僚屬宴會，含後至。溫問眾坐曰：'此何如人？’或曰：'可謂荊楚之材。’溫曰：'此自江左之秀，豈惟荊楚而已。’徵為尚書郎。溫雅重其才，又錶轉徵西戶曹參軍。俄遷宜都太守。及溫封南郡公，引為郎中令。尋徵正員郎，累遷散騎常侍、侍中，仍轉廷尉、長沙相。年老致仕，加中散大夫，門施行馬。初，含在官舍，有一白雀棲集堂宇，及致仕還家，階庭忽蘭菊叢生，以為德行之感焉。年七十七卒，所著文章行於世。”○《南史·江淹傳》：“又嘗宿於冶亭，夢一丈夫自稱郭璞，謂淹曰：'吾有筆在卿處多年，可以見還。’淹乃探懷中得<strong>五色筆</strong>一以授之。爾後為詩，絕無美句，時人謂之才盡。”《文選》卷十六《恨賦》注引劉璠《樑典》曰：“江淹，字文通，濟陽考城人。祖躭，丹陽令。父康之，南沙令。淹少而沉敏，六歲能屬詩。及長，愛奇尚異，自以孤賤，厲志篤學。洎於強仕，漸得聲譽。<strong>嘗夢郭璞謂之曰：'君借我五色筆，今可見還。’</strong>淹即探懷以筆付璞，自此以後，材思稍減。前後二集，並行於世。卒贈醴泉侯，諡憲子。宋桂陽王舉秀才。齊興，為豫章王記室。天監中，為金紫光祿大夫，卒。” 樑鍾嶸《詩品》：“初，（江）淹罷宣城郡，遂宿冶亭，夢一美丈夫，自稱郭璞，謂淹曰：'我有筆在卿處多年，可以見還。’淹探懷中，得<strong>五色筆</strong>以授之。爾後為詩，不復成語，故世傳江淹才盡。”李商隱《牡丹》：“我是<strong>夢中傳彩筆</strong>，欲書花葉寄朝雲。”</p><p><strong>李廞清貞，劉驎高率。</strong></p><p>[註釋]《世說·棲逸》：“李廞是<strong>茂曾</strong>第五子，<strong>清貞有遠操</strong>，而少羸病，不肯婚宦。居在臨海，住兄侍中墓下。既有高名，王丞相欲招禮之，故闢為府椽。廞得殘命，笑曰：'茂弘乃復以一爵假人。’”劉注引《文字志》曰：“廞字宗子，江夏鍾武人。祖康，秦州刺史。父重，平陽太守。……永和中卒。”○《晉書·隱逸傳》：“<strong>劉驎之</strong>，字子驥，南陽人，光祿大夫耽之族也。<strong>驎之少尚質素，虛退寡慾</strong>，不修儀操，人莫之知。好遊山澤，志存遁逸。嘗採藥至衡山，深入忘反，見有一澗水，水南有二石囷，一囷閉，一囷開，水深廣不得過。欲還，失道，遇伐弓人，問徑，僅得還家。或說囷中皆仙靈方藥諸雜物，驎之慾更尋索，終不復知處也。車騎將軍桓衝聞其名，請為長史，驎之固辭不受。衝嚐到其家，驎之於樹條桑，使者致命，驎之曰：'使君既枉駕光臨，宜先詣家君。’衝聞大愧，於是乃造其父。父命驎之，然後方還，拂短褐與衝言話。父使驎之於內自持濁酒蔬菜供賓，衝敕人代驎之斟酌，父辭曰：'若使從者，非野人之意也。’衝慨然，至昏乃退。驎之雖冠冕之族，信儀著於群小，凡廝伍之家婚娶葬送，無不躬自造焉。居於陽岐，在官道之側，人物來往，莫不投之。驎之躬自供給，士君子頗以勞累，更憚過焉。凡人致贈，一無所受。去驎之家百餘里，有一孤姥，病將死，嘆息謂人曰：'誰當埋我，惟有劉長史耳！何由令知。’驎之先聞其有患，故往侯之，值其命終，乃身為營棺殯送之。其仁愛隱惻若此。卒以壽終。”《世說·棲逸》：“南陽<strong>劉驎之</strong>，<strong>高率</strong>，善史傳，隱於陽歧。於時苻堅臨江，荊州刺史桓衝將盡籲謨之益，徵為長史，遣人船往迎，贈貺甚厚。驎之聞命，便升舟，悉不受所餉。緣道以乞窮乏。比至上明亦盡。一見衝，因陳無用，倏然而退。居陽歧積年，衣食有無，常與村人共。值己匱乏，村人亦如之。甚厚為鄉閭所安。”（麟按：陶淵明《桃花源記序》：“南陽劉子驥，高尚士也”，即其人）</p><p><strong>蔣詡三徑，許由一瓢。</strong></p><p>[註釋]《文選》卷三十謝靈運《田南樹園激流植援》：“唯開蔣生徑，永懷求羊蹤。”李善注引《三輔決錄》曰：“蔣詡，字符卿，隱於杜陵。<strong>舍中三徑</strong>，惟羊仲、求仲從之遊。二仲皆挫廉逃名。”（唐徐堅《初學記》十八引略同）○晉皇甫謐《高士傳》：“許由，字武仲，陽城槐里人也。為人據義履方，邪席不坐，邪膳不食。後隱於沛澤之中。堯讓天下於許由，曰：'日月出矣，而爝火不息，其於光也，不亦難乎！時雨降矣，而猶浸灌，其於澤也，不亦勞乎！夫子立而天下治，而我猶屍之，吾自視缺然，請致天下。’許由曰：'子治天下，天下既已治也，而我猶代子，吾將為名乎？名者，實之賓也，吾將為賓乎？<strong>鷦鷯巢於深林，不過一枝</strong>；<strong>偃鼠飲河，不過滿腹</strong>。歸休乎君，予無所用天下為。庖人雖不治庖，尸祝不越樽俎而代之矣！’不受而逃去。”《論語·雍也》：“子曰：'賢哉，回也！一簞食，<strong>一瓢飲</strong>，在陋巷。人不堪其憂，回也不改其樂。賢哉，回也！’”</p><p><strong>楊僕移關，杜預建橋。</strong></p><p>[註釋]《史記·酷吏傳》：“楊僕者，宜陽人也。以千夫為吏。河南守案舉以為能，遷為御史，<strong>使督盜賊關東</strong>。治放尹齊，以為敢摯行。稍遷至主爵都尉，列九卿。天子以為能。南越反，拜為樓船將軍，有功，封將樑侯。為荀彘所縛。居久之，病死。”（《漢書·酷吏傳》略同）《漢書·武帝紀》元鼎三年：“冬，徙函谷關於新安。”顏師古引應劭曰：“時樓船將軍楊僕數有大功，<strong>恥為關外民</strong>，<strong>上書乞徙東關</strong>，以家產給用度，武帝意亦好廣闊，於是徙於新安，去<u>弘農</u>三百里。”梁簡文帝《答湘東王書》：“豈止<strong>楊僕有關外之傷</strong>，周南起留滯之恨。”李商隱《荊山》：“壓河連華勢孱顏，鳥沒雲歸一望間。<strong>楊僕移關</strong>三百里，可能全是為荊山。”○《晉書·杜預傳》：“杜預，字符凱，京兆杜陵人也。……預又以孟津渡險，有覆沒之患，<strong>請建河橋於富平津</strong>。議者以為殷周所都，歷聖賢而不作者，必不可立故也。預曰：'“造舟為樑”，則河橋之謂也。’及橋成，帝從百僚臨會，舉觴屬預曰：'非君，此橋不立也。’對曰：'非陛下之明，臣亦不得施其微巧。’”</p><p><strong>壽王議鼎，杜林駁堯。</strong></p><p>[註釋]《漢書·吾丘壽王傳》：“<strong>吾丘壽王</strong>字子贛，趙人也。年少，以善格五召待詔。詔使從中大夫董仲舒受《春秋》，高才通明。……及汾陰得寶鼎，武帝嘉之，薦見宗廟，臧於甘泉宮。群臣皆上壽賀曰：'陛下得周鼎。’<strong>壽王獨曰非周鼎</strong>。上聞之，召而問之，曰：'今朕得周鼎，群臣皆以為然，壽王獨以為非，何也？有說則可，無說則死。’壽王對曰：'臣安敢無說！臣聞周德始乎后稷，長於公劉，大於大王，成於文、武，顯於周公，德澤上昭，天下漏泉，無所不通。上天報應，鼎為周出，故名曰周鼎。今漢自高祖繼周，亦昭德顯行，布恩施惠，六合和同。至於陛下，恢廓祖業，功德愈盛，天瑞並至，珍祥畢見。昔秦始皇親出鼎於彭城而不能得，天祚有德而寶鼎自出，此天之所以與漢，乃漢寶，非周寶也。’上曰：'善。’群臣皆稱萬歲。是日，賜壽王黃金十斤。後坐事誅。”○《後漢書·杜林傳》：“杜林字伯山，扶風茂陵人也。父鄴，成、哀間為涼州刺史。林少好學沉深，家既多書，又外氏張竦父子喜文采，林從竦受學，博洽多聞，時稱通儒。……明年，大議郊祀制，多以為周郊后稷，漢當祀堯。詔復下公卿議，議者僉同，帝亦然之。林獨以為周室之興，祚由后稷，<strong>漢業特起，功不緣堯</strong>。祖宗故事，所宜因循。定從林議。”</p><p><strong>西施捧心，孫壽折腰。</strong></p><p>[註釋]《莊子·天運》：“故<strong>西施</strong>病心而顰其裡，其裡之醜人見之而美之，歸亦<strong>捧心</strong>而顰其裡。其裡之富人見之，堅閉門而不出；貧人見之，挈妻子而去之走。彼知顰美而不知顰之所以美。”○《後漢書·樑翼傳》：“弘農人宰宣素性佞邪，欲取媚於冀，乃上言大將軍有周公之功，今既封諸子，則其妻宜為邑君。詔遂封冀妻<strong>孫壽</strong>為襄城君，兼食陽翟租，歲入五千萬，加賜赤紱，比長公主。壽色美而善為妖態，作愁眉，啼妝，墮馬髻，<strong>折腰步</strong>，齲齒笑，以為媚惑。冀亦改易輿服之制，作平上軿車，埤幘，狹冠，折上巾，擁身扇，狐尾單衣。壽性鉗忌，能制御冀，冀甚寵憚之。”華嶠《漢書》曰：“樑冀妻<strong>孫壽</strong>，色美，能作愁眉啼妝，墮馬髻，<strong>折腰步</strong>，齲齒笑，以為媚惑也。”（《藝文類聚》卷一八引）晉幹寶《搜神記》卷六：“漢桓帝元嘉中，京都婦女作愁眉、啼妝、墮馬髻、<strong>折腰步</strong>、齲齒笑。愁眉者，細而曲折。啼妝者，薄拭目下，若啼處。墮馬髻者，作一邊。<strong>折腰步者，足不任下體</strong>。齲齒笑者，若齒痛，樂不欣欣。始自大將軍樑翼妻孫壽所為，京都翕然，諸夏效之。天戒若曰：'兵馬將往收捕，婦女憂愁，蹙眉啼哭；吏卒掣頓，折其腰脊，令髻邪傾；雖強語笑，無復氣味也。’到延熹二年，翼舉宗合誅。”（麟按：古人所謂“妖服”而實今人之“時裝”也。可嘆）</p><p><strong>靈輒扶輪，魏顆結草。</strong></p><p>[註釋]《左·宣公二年傳》：“初，趙宣子畋於首山，舍於翳桑，見<strong>靈輒</strong>餓，問其病。曰：'不食三日矣。’食之，舍其半。問之，曰：'宦三年矣，未知母之存否，今近焉，請以遺之。’使盡之，而為之簞食與肉，置諸橐以與之。既而與為公介，<strong>倒戟以御公徒</strong>，而免之。問何故。對曰：'翳桑之餓人也。’問其名居，不告而退，遂自亡也。”（麟按：“扶輪”以喻扶持社稷之意。如曹植《仲雍哀辭》雲：“陰雲回於素蓋，悲風動其扶輪。”又《善哉行》雲：“慚無靈輒，以救趙宣。”）《敦煌遺書》伯二五二四《古類書》引《左傳·晉靈公不君章》：“（<strong>靈</strong>）<strong>輒</strong>扶車以臂承軸，馳駕而行。”（麟按：楊守敬《日本訪書志》卷一一謂李翰自注引於立政《類林》）○《左·宣公十五年傳》：“初，魏武子有嬖妾，無子。武子疾，命顆曰：'必嫁是。’疾病，則曰：'必以為殉。’及卒，<strong>顆嫁之</strong>，曰：'疾病則亂，從其治也，’及輔氏之役，顆見老人<strong>結草以亢杜回</strong>，杜回躓而顛，故獲之。夜夢之曰：'餘，而所嫁婦人之父也。爾用先人之治命，予是以報。’”</p><p><strong>逸少傾寫，平子絕倒。</strong></p><p>[註釋]《晉書·王羲之傳》：“王羲之，字<strong>逸少</strong>，司徒導之從子也，祖正，尚書郎。父曠，淮南太守。元帝之過江也，曠首創其議。羲之幼訥於言，人未之奇。年十三，嘗謁周顗，顗察而異之。時重牛心炙，坐客未啖，顗先割啖羲之，於是始知名。及長，辯贍，以骨鯁稱，尤善隸書，為古今之冠，論者稱其筆勢，以為飄若浮雲，矯若驚龍。深為從伯敦、導所器重。時陳留阮裕有重名，為敦主簿。敦嘗謂羲之曰：'汝是吾家佳子弟，當不減阮主簿。’裕亦目羲之與王承、王悅為王氏三少。時太尉郗鑑使門生求女婿於導，導令就東廂遍觀子弟。門生歸，謂鑑曰：'王氏諸少並佳，然聞信至，鹹自矜持。惟一人在東床坦腹食，獨若不聞。’鑑曰：'正此佳婿邪！’訪之，乃羲之也，遂以女妻之。……性愛鵝，會稽有孤居姥養一鵝，善鳴，求市未能得，遂攜親友命駕就觀。姥聞羲之將至，烹以待之，羲之嘆惜彌日。又山陰有一道士，養好鵝，羲之往觀焉，意甚悅，固求市之。道士雲：'為寫《道德經》，當舉群相贈耳。’<strong>羲之欣然寫畢</strong>，籠鵝而歸，甚以為樂。其任率如此。嘗詣門生家，見棐幾滑淨，因書之，真草相半。後為其父誤颳去之，門生驚懊者累日。又嘗在蕺山見一老姥，持六角竹扇賣之。羲之書其扇，各為五字。姥初有慍色。因謂姥曰：'但言是王右軍書，以求百錢邪。’姥如其言，人競買之。他日，姥又持扇來，羲之笑而不答。其書為世所重，皆此類也。每自稱'我書比鍾繇，當抗行；比張芝草，猶當雁行也。’曾與人書雲：'張芝臨池學書，池水盡黑，使人耽之若是，未必後之也。’羲之書初不勝庾翼、郗愔，及其暮年方妙。嘗以章草答庾亮，而翼深嘆伏，因與羲之書雲：'吾昔有伯英章草十紙，過江顛狽，遂乃亡失，常嘆妙跡永絕。忽見足下答家兄書，煥若神明，頓還舊觀。’……羲之既去官，與東土人士盡山水之遊，弋釣為娛。又與道士許邁共修服食，採藥石不遠千里，遍遊東中諸郡，窮諸名山，泛滄海，嘆曰：'我卒當以樂死。’謝安嘗謂羲之曰：'中年以來，傷於哀樂，與親友別，輒作數日惡。’羲之曰：'年在桑榆，自然至此。頃正賴絲竹<strong>陶寫</strong>，恆恐兒輩覺，損其歡樂之趣。’朝廷以其誓苦，亦不復徵之。”（麟按：“傾寫”猶“傾瀉”，有傾吐、痛快淋漓等意。此用形容王羲之書法，與“絕倒”似不對，俟考。《世說新語·賞譽》：“王司州與殷中軍語，嘆雲：'己之府奧，蚤已<strong>傾寫</strong>而見；殷陳勢浩汗，眾源未可得測。’”宋王應麟《困學紀聞·評文》：“張文潛論文詩曰：……氣如決江河，勢順乃<strong>傾寫</strong>。”）○《世說·賞譽》：“王平子（名澄）邁世有雋才，少所推服。每聞衛玠言，輒<strong>嘆息絕倒</strong>。”劉孝標註引《玠別傳》曰：“玠少有名理，高氣不群，邁世獨傲。每聞玠之語議，至於理會之間，要妙之際，輒<strong>絕倒</strong>於坐。前後三聞，為之三倒，時人遂曰：'衛君談道，平子三倒’。”《晉書·衛玠傳》：“琅邪王澄有高名，少所推服，每聞玠言，輒嘆息<strong>絕倒</strong>。故時人為之語曰：'衛玠談道，平子絕倒。’澄及王玄、王濟並有盛名，皆出玠下，世雲'王家三子，不如衛家一兒’。”</p><p><strong>澹臺毀璧，子罕辭寶。</strong></p><p>[註釋]《文選》卷五左思《吳都賦》：“哂澹臺之見謀，聊襲海而徇珍。”劉淵林注引幹寶《搜神記》曰：“澹臺子羽齎璧渡河，風波忽起，兩龍夾舟，子羽奮劍斬龍，波乃止。登岸投璧於河，河伯三歸之。<strong>子羽毀璧而去</strong>。”《博物志》卷七：“澹臺子羽渡河，齎千金之璧於河，河伯欲之，至陽侯波起，兩蛟夾船。子羽左摻璧，右操劍擊蛟，皆死。既渡，三投璧於河伯，河伯三躍而歸之，<strong>子羽毀璧</strong>而去。”○《左·襄公十五年傳》：“宋人或得玉，獻諸子罕。<strong>子罕弗受</strong>。獻玉者曰：'以示玉人，玉人以為寶也，故敢獻之。’子罕曰：'<strong>我以不貪為寶</strong>，爾以玉為寶，若以與我，皆喪寶也，不若人有其寶。’稽首而告曰：'小人懷璧，不可以越鄉。納此以請死也。’子罕置諸其裡，使玉人為之攻之，富而後使復其所。”</p><p><strong>東平為善，司馬稱好。</strong></p><p>[註釋]《後漢書·東平憲王蒼傳》：“<strong>東平憲王蒼</strong>，建武十五年封東平公，十七年進爵為王。蒼少好經書，雅有智思，為人美鬚髯，腰帶八圍，顯宗甚愛重之。及即位，拜為驃騎將軍，置長史掾史員四十人，位在三公上。……十一年，蒼與諸王朝京師。月餘，還國。帝臨送歸宮，悽然懷思，乃遣使手詔國中傅曰：'辭別之後，獨坐不樂，因就車歸，伏軾而吟，瞻望永懷，實勞我心，誦及《采菽》，以增嘆息。日者問東平王處家何等最樂，<strong>王言為善最樂</strong>，其言甚大，副是要腹矣。今送列侯印十九枚，諸王子年五歲已上能趨拜者，皆令帶之。’”陳沈蜅《太尉始興昭烈王碑銘》：“東平之樂善，陳思之藻麗，實聞之也。”○《三國志·魏書》卷十五《司馬朗傳》：“<strong>司馬朗</strong>字伯達，河內溫人也。……初朗所與俱徙趙諮，官至太常，<strong>為世好士</strong>。”</p><p><strong>公超霧市，魯般雲梯。</strong></p><p>[註釋]《太平廣記·神仙四》：“張楷字<strong>公超</strong>，有道術，居華山谷中。<strong>能為五里霧</strong>，有玉訣金匱之學，坐在立亡之道。人學其術者，填門如市，故云<strong>霧市</strong>。今華山有張超谷焉。”（出《仙傳拾遺》）○《墨子·公輸》：“<strong>公輸盤為楚造雲梯之械</strong>，成，將以攻宋。”《淮南子》曰：“<strong>魯般</strong>，古之巧人。”注：“公輸班也。為木鳶而飛。”</p><p><strong>田單火牛，江逌爇雞。</strong></p><p>[註釋]《史記·田單列傳》：“田單者，齊諸田疏屬也。……田單乃收城中得千餘牛，為絳繒衣，畫以五彩龍文，束兵刃於其角，而灌脂束葦於尾，燒其端。鑿城數十穴，夜縱牛，壯士五千人隨其後。牛尾熱，怒而奔燕軍，燕軍夜大驚。<strong>牛尾炬火光明炫耀</strong>，燕軍視之皆龍文，所觸盡死傷。五千人因銜枚擊之，而城中鼓譟從之，老弱皆擊銅器為聲，聲動天地。燕軍大駭，敗走。齊人遂夷殺其將騎劫。燕軍擾亂奔走，齊人追亡逐北，所過城邑皆畔燕而歸田單，兵日益多，乘勝，燕日敗亡，卒至河上，而齊七十餘城皆復為齊。乃迎襄王於莒，入臨菑而聽政。襄王封田單，號曰安平君。”○《晉書·江逌傳》：“江逌，字道載，陳留圉人也。……中軍將軍殷浩將謀北伐，請為諮議參軍。浩甚重之，遷長史。浩方修復洛陽，經營荒梗，逌為上佐，甚有匡弼之益，軍中書檄皆以委逌。時羌及丁零叛，浩軍震懼。姚襄去浩十里結營以逼浩，浩令逌擊之。逌進兵至襄營，謂將校曰：'今兵非不精，而眾少於羌，且其塹柵甚固，難與校力，吾當以計破之。’<strong>乃取數百雞以長繩連之，系火於足</strong>。群雞駭散，飛集襄營。襄營火發，其亂，隨而擊之，襄遂小敗。”《晉中興書》：“殷浩北伐，江逌為長史，<strong>取數百雞，以長繩連腳，皆系火</strong>，一時驅放，飛過塹，集羌營。營皆然。”（《藝文類聚》卷八十引）</p><p><strong>蔡裔殞盜，張遼止啼。</strong></p><div class=pgc-img><img alt=《蒙求》原文及註解：是兒童識字、掌握各科知識的主要啟蒙書籍 onerror=errorimg.call(this); src=https://p3.pstatp.com/large/pgc-image/1538362633989249baf94af><p class=pgc-img-caption></p></div><p>[註釋]《晉書·殷浩傳附》：“蔡裔者，有勇氣，聲若雷震。嘗有二偷入室，<strong>裔拊床一呼，而盜俱隕</strong>，故浩委以軍鋒焉。”○《三國志·魏書·張遼傳》：“張遼字文遠，雁門馬邑人也。本聶壹之後，以避怨變姓。少為郡吏。漢末，幷州刺史丁原以遼武力過人，召為從事，使將兵詣京都。……太祖既徵孫權還，使遼與樂進、李典等將七千餘人屯合肥。太祖徵張魯，教與護軍薛悌，署函邊曰'賊至乃發’。俄而權率十萬眾圍合肥，乃共發教，教曰：'若孫權至者，張、李將軍出戰；樂將軍守護軍，勿得與戰。’諸將皆疑。遼曰；'公遠征在外，比救至，彼破我必矣。是以教指及其未合逆擊之，折其盛勢，以安眾心，然後可守也。成敗之機，在此一戰，諸君何疑？’李典亦與遼同。於是遼夜募敢從之士，得八百人，椎牛饗將士，明日大戰。平旦，遼被甲持戟，先登陷陳，殺數十人，斬二將，大呼自名，衝壘入，至權麾下。權大驚，眾不知所為，走登高冢，以長戟自守。遼叱權下戰，權不敢動，望見遼所將眾少，乃聚圍遼數重。遼左右麾圍，直前急擊，圍開，遼將麾下數十人得出，餘眾號呼曰：'將軍棄我乎！’遼復還突圍，拔出餘眾。權人馬皆披靡，無敢當者。自旦戰至日中，吳人奪氣，還修守備，眾心乃安，諸將鹹服。權守合肥十餘日，城不可拔，乃引退。<strong>遼率諸軍追擊，幾復獲權</strong>。太祖大壯遼，拜徵東將軍。”《魏略》：“張遼為孫權所圍，遼潰圍出，復入，權眾破走，由是威震江東。<strong>兒啼不肯止者，其父母以遼恐之</strong>。”（《太平御覽》卷四八八引）陳徐陵《廣州刺史歐陽顧<em>（頠）</em>德政碑》：“仁恩可以懷猛獸，<strong>威名可以懼啼兒</strong>。”</p><p><strong>陳平多轍，李廣成蹊。</strong></p><p>[註釋]《史記·陳丞相世家》：“陳丞相平者，陽武戶牖鄉人也。……及平長，可娶妻，富人莫肯與者，貧者平亦恥之。久之，戶牖富人有張負，張負女孫五嫁而夫輒死，人莫敢娶。平欲得之。邑中有喪，平貧，侍喪，以先往後罷為助。張負既見之喪所，獨視偉平，平亦以故後去。負隨平至其家，家乃負郭窮巷，以弊席為門，然<strong>門外多有長者車轍</strong>。張負歸，謂其子仲曰：'吾欲以女孫予陳平。’張仲曰：'平貧不事事，一縣中盡笑其所為，獨柰何予女乎？’負曰：'人固有好美如陳平而長貧賤者乎？’卒與女。為平貧，乃假貸幣以聘，予酒肉之資以內婦。負誡其孫曰：'毋以貧故，事人不謹。事兄伯如事父，事嫂如母。’平既娶張氏女，齎用益饒，遊道日廣。”○《史記·李將軍列傳》：“李將軍廣者，隴西成紀人也。……”太史公曰：“傳曰'其身正，不令而行；其身不正，雖令不從’。其李將軍之謂也？餘睹李將軍悛悛如鄙人，口不能道辭。及死之日，天下知與不知，皆為盡哀。彼其忠實心誠信於士大夫也？諺曰'<strong>桃李不言，下自成蹊</strong>’。（《索隱》：案：姚氏雲“桃李本不能言，但以華實感物，故人不期而往，其下自成蹊徑也。以喻廣雖不能出辭，能有所感，而忠心信物故也”。）此言雖小，可以諭大也。”</p><p><strong>陳遵投轄，山簡倒載。</strong></p><p>[註釋]《漢書·遊俠傳》：“陳遵字孟公，杜陵人也。……遵嗜酒，每大飲，賓客滿堂，輒關門，<strong>取客車轄投井中</strong>，雖有急，終不得去。嘗有部刺史奏事，過遵，值其方飲，刺史大窮，候遵沾醉時，突入見遵母，叩頭自白當對尚書有期會狀，母乃令從後閣出去。遵大率常醉，然事亦不廢。長八尺餘，長頭大鼻，容貌甚偉。略涉傳記，贍於文辭。性善書，與人尺牘，主皆藏去以為榮。請求不敢逆，所到，衣冠懷之，唯恐在後。時列侯有與遵同姓字者，每至人門，曰陳孟公，坐中莫不震動，既至而非，因號其人曰陳驚坐雲。”○《晉書·山濤傳附》：“<strong>簡</strong>字季倫。性溫雅，有父風，年二十餘，濤不之知也。簡嘆曰：'吾年幾三十，而不為家公所知！’……永嘉三年，出為徵南將軍、都督荊、湘、交、廣四州諸軍事、假節，鎮襄陽。於時四方寇亂，天下分崩，王威不振，朝野危懼。簡優遊卒歲，唯酒是耽。諸習氏，荊土豪族，有佳園池，簡每出嬉遊，多之池上，置酒輒醉，名之曰高陽池。時有童兒歌曰：'山公出何許，往至高陽池。<strong>日夕倒載歸</strong>，酩酊無所知。時時能騎馬，倒著白接籬。舉鞭問葛強：何如幷州兒？’強家在幷州，簡愛將也。”（參見《世說·任誕》）</p><p><strong>淵客泣珠，交甫解佩。</strong></p><p>[註釋]左思《吳都賦》：“泉室潛織而卷綃，<strong>淵客慷慨而泣珠</strong>。”劉淵林注曰：“俗傳鮫人從水中出，曾寄寓人家，積日賣綃，綃者，竹孚俞也。鮫人臨去，從主人索器，泣而出珠滿盤，以與主人。”《搜神記》卷十二：“南海之外，有鮫人，水居如魚，不廢織績。其眼泣則能出珠。”（《藝文類聚》卷八四、《博物志》卷二略同）○《太平廣記》卷五九《江妃》：“<strong>鄭交甫</strong>常遊漢江，見二女，皆麗服華裝，佩兩明珠，大如雞卵。交甫見而悅之，不知其神人也。謂其僕曰：'我欲下請其佩。’僕曰：'此間之人，皆習於辭，不得恐罹悔焉。’交甫不聽，遂下與之言曰：'二女勞矣。’二女答曰：'客子有勞，妾何勞之有？’交甫曰：'桔是橙也，我盛之以笥，令附漢水，將流而下，我遵其旁搴之，知吾為不遜也，願請子佩。’二女曰：'桔是橙也，盛之以莒，令附漢水，將流而下，我遵其旁，卷其芝而茹之。’<strong>手解佩以與交甫</strong>，交甫受而懷之。即趨而去，行數十步，視懷空無珠，二女忽不見。《詩》雲：'漢有遊女，不可求思。’言其以禮自防，人莫敢犯，況神仙之變化乎？”（出《列仙傳》）</p><p><strong>龔勝不屈，孫寶自劾。</strong></p><p>[註釋]《漢書·龔勝傳》：“兩龔皆楚人也，勝字君賓，舍字君倩。二人相友，並著名節，故世謂之楚兩龔。少皆好學明經，勝為郡吏，舍不仕。……勝居諫官，數上書求見，言百姓貧，盜賊多，吏不良，風俗薄，災異數見，不可不憂。制度泰奢，刑罰泰深，賦斂泰重，宜以儉約先下。其言祖述王吉、貢禹之意。為大夫二歲餘，遷丞相司直，徒光祿大夫，守右扶風。數月，上知勝非撥煩吏，乃復還勝光祿大夫、諸吏給事中。勝言董賢亂制度，由是逆上指。後歲餘，丞相王嘉上書薦故廷尉樑相等，尚書劾奏嘉'言事恣意，迷國罔上，不道。’下將軍中朝者議，左將軍公孫祿，司隸鮑宣、光祿大夫孔光等十四人皆以為嘉應迷國不道法。<strong>勝獨書議</strong>曰：'嘉資性邪僻，所舉多貪殘吏。位列三公，陰陽不和，諸事並廢，咎皆繇嘉，迷國不疑，今舉相等，過微薄。’日暮議者罷。明旦復會，左將軍祿問勝：'君議亡所據，今奏當上，宜何從？’勝曰：'將軍以勝議不可者，通劾之。’博士夏侯常見勝應祿不和，起至勝前謂曰：'宜如奏所言。’勝以手推常曰：'去！’後數日，復會議可復孝惠、孝景廟不，議者皆曰宜復。勝曰：'當如禮。’常復謂勝：'禮有變。’勝疾言曰：'去！是時之變。’常恚，謂勝曰：'我視君何若，君欲小與眾異，外以採名，君乃申徒狄屬耳！’”○《漢書·孫寶傳》：“孫寶字子嚴，潁川鄢陵人也，以明經為郡吏。御史大夫張忠闢寶為屬，欲令授子經，更為除舍，設儲偫。<strong>寶自劾去</strong>，忠固還之，心內不平。後署寶主簿，寶徙入舍，祭灶請比鄰。忠陰察，怪之，使所親問寶：'前大夫為君設除大舍，子自劾去者，欲為高節也。今兩府高士俗不為主簿，子既為之，徙舍甚說，何前後不相副也？’寶曰：'高士不為主簿，而大夫君以寶為可，一府莫言非，士安得獨自高？前日君男欲學文，而移寶自近。禮有來學，義無往教；道不可詘，身詘何傷？且不遭者可無不為，況主簿乎！’忠聞之，甚慚，上書薦寶經明質直，宜備近臣。為議郎，遷諫大夫。”</p><p><strong>呂安題鳳，子猷訪戴。</strong></p><p>[註釋]《世說·簡傲》：“嵇康與呂安善，每一相思，千里命駕。安後來，值康不在，喜出戶延之。不入，<strong>題門上作'鳳’字而去</strong>。喜不覺，猶以為忻。故作鳳字，凡鳥也。”○《世說·任誕》：“王子猷居山陰，夜大雪，眠覺，開室命酌酒，四望皎然，因起仿徨，詠左思《招隱》詩，忽憶戴安道。時戴在剡。<strong>即便夜乘小船就之</strong>。經宿方至，造門不前而返。人問其故，王曰：'吾本乘興而行，興盡而返，何必見戴？’”</p><p><strong>董宣強項，翟璜（任座）直言。</strong></p><p>[註釋]《後漢書·酷吏傳》：“董宣字少平，陳留圉人也。……後特徵為洛陽令。時湖陽公主蒼頭白日殺人，因匿主家，吏不能得。及主出行，而以奴驂乘，宣於夏門亭候之，乃駐車叩馬，以刀畫地，大言數主之失，叱奴下車，因格殺之。主即還宮訴帝，帝大怒，召宣，欲棰殺之。宣叩頭曰：'願乞一言而死。’帝曰：'欲何言？’宣曰：'陛下聖德中興，而從奴殺良人，將何以理天下乎？臣不須棰，請得自殺。’即以頭擊楹，流血被面。帝令小黃門持之，使宣叩頭謝主，宣不從，強使頓之，宣兩手據地，終不肯俯。主曰：'文叔為白衣時，臧主匿死，吏不敢至門。今為天子，威不能行一令乎？’帝笑曰：'天子不與白衣同。’<strong>因敕強項</strong>，令出。賜錢三十萬，宣悉以班諸吏。由是搏擊豪強，莫不震慄。京師號為'臥虎’。歌之曰：'枹鼓不鳴，董少平。’”○《呂氏春秋·不苟論·自知》：“魏文侯燕飲，皆令諸大夫論己。或言君之智也。至於<strong>任座</strong>，任座曰：'君不肖君也。得中山不以封君之弟，而以封君之子，是以知君之不肖也。’文侯不悅，知於顏色。任座趨而出。次及<strong>翟黃</strong>（又作“璜”），翟黃曰：'君賢君也。臣聞其主賢者，其臣之言直。今者<strong>任座之言直</strong>，是以知君之賢也。’文侯喜曰：'可反歟？’翟黃對曰：'奚為不可？臣聞忠臣畢其忠，而不敢遠其死。座殆尚在於門。’翟黃往視之，任座在於門，以君令召之。任座入，文侯下階而迎之，終座以為上客。文侯微翟黃，則幾失忠臣矣。”（麟按：楊守敬《日本訪書志》卷一一《古鈔蒙求》謂當作任座，是。）</p><p><strong>紀昌貫蝨，養由號猿。</strong></p><p>[註釋]《列子·湯問》：“紀昌者，又學射于飛衛。飛衛曰：'爾先學不瞬，而後可言射矣。’……昌以犛懸蝨於牖，南面而望之。旬日之間，浸大也；三年之後，如車輪焉。以睹餘物，皆丘山也。乃以燕角之弧、朔蓬之幹射之，<strong>貫蝨之心</strong>，而懸不絕。”○《呂氏春秋》曰：“荊王有神白猿，王自射之，則搏樹而熙；使<strong>養由基</strong>射之，始調弓矯矢，未發，<strong>猿擁樹而號</strong>。”（《藝文類聚》卷九五引）今本《呂覽》作：“養由基、尹儒，皆文藝之人也。荊延常有神白猿，荊之善射者莫之能中，荊王請養由基射之。養由基矯弓操矢而往，未之射而括中之矣，發之則猿應矢而下。則養由基有先中中之者矣。”（《呂氏春秋·不苟論·博志》）</p><p><strong>馮衍歸裡，張昭塞門。</strong></p><p>[註釋]《後漢書·馮衍傳》：“馮衍字敬通，京兆杜陵人也。祖野王，元帝時為大鴻臚。衍幼有奇才，年九歲，能誦《詩》，至二十而博通群書。王莽時，諸公多薦舉之者，衍辭不肯仕。……後衛尉陰興、新陽侯陰就以外戚貴顯，深敬重衍，衍遂與之交結，由是為諸王所聘請，尋為司隸從事。帝懲西京，外戚賓客，故皆以法繩之，大者抵死徙，其餘至貶黜。衍由此得罪，嘗自詣獄，有詔赦不問。<strong>西歸故郡，閉門自保</strong>，不敢復與親故通。”○《三國志·吳書·張昭傳》：“張昭字子布，彭城人也。少好學，善隸書，從白侯子安受左氏春秋，博覽眾書，與琅邪趙昱、東海王朗俱發名友善。……權以公孫淵稱籓，遣張彌、許晏至遼東拜淵為燕王，昭諫曰：'淵背魏懼討，遠來求援，非本志也。若淵改圖，欲自明於魏，兩使不反，不亦取笑於天下乎？’權與相反覆，昭意彌切。權不能堪，案刀而怒曰：'吳國士人入宮則拜孤，出宮則拜君，孤之敬君，亦為至矣，而數於眾中折孤，孤嘗恐失計。’昭熟視權曰：'臣雖知言不用，每竭愚忠者，誠以太后臨崩，呼老臣於床下，遺詔顧命之言故在耳。’因涕泣橫流。權擲刀致地，與昭對泣。然卒遣彌、晏往。昭忿言之不用，稱疾不朝。<strong>權恨之，土塞其門</strong>，<strong>昭又於內以土封之</strong>。淵果殺彌、晏。權數慰謝昭，昭固不起，權因出過其門呼昭，昭辭疾篤。權燒其門，欲以恐之，昭更閉戶。權使人滅火，住門良久，昭諸子共扶昭起，權載以還宮，深自克責。昭不得已，然後朝會。”</p><p><strong>蘇韶鬼靈，盧充幽婚。</strong></p><p>[註釋]《太平廣記》卷三一九：“蘇韶，字孝先，安平人也，仕至中牟令，卒。韶伯父承，為南中郎軍司而亡。諸子迎喪還，到襄城。第九子節，夜夢見鹵簿，行列甚肅，見韶，使呼節曰：'卿犯鹵簿，罪應髡刑。’節俛受剃，驚覺摸頭，即得斷髮。明暮，與人共寢，夢見韶曰：'卿髡頭未競。’即復剃如前夕。其日暮，自備甚謹，明燈火，設符刻，復夢見韶。髡之如前夕者五。節素美髮，五夕而盡。間六七日，不復夢見。後節在車上，晝日，韶自外入。乘馬，著黑介幘，黃綀單衣，白襪幽履。憑節車轅，節謂其兄弟曰：'中牟在此。’兄弟皆愕視，無所見。問韶：'君何由來？’韶曰：'吾欲改葬’，即求去曰'吾當更來。’出門不見，數日又來。兄弟遂與韶坐，節曰：'若必改葬，別自敕兒。’韶曰：'吾將為書。’節授筆，韶不肯，曰：'死者書與生者異。’為節作其字，像胡書，出，乃笑，即喚節為書曰：'古昔魏武侯，浮於西河，而下中流，顧謂吳起曰：'美哉！河山之固，此魏國之寶也。'吾性愛好京洛，每往來出入，瞻視邙上，樂哉，萬世之墓也！北背孟津，洋洋之河；南望天邑，濟濟之盛。此志雖未言，銘之於心矣，不圖奄忽，所懷未果。前去十月，便速改葬。在軍司墓次，買數畝地，便足矣。’<strong>節與韶語，徒見其口動，亮氣高聲，終不為傍人所聞</strong>。……”（出王隱《晉書》）○《世說·方正》：“（陸）士衡正色曰：'我父、祖名播海內，寧有不知？鬼子敢爾！’”劉孝標註引《孔氏志怪》雲：“盧充者，范陽人。家西三十里有崔少府墓。充先冬至一日出家西獵，見一獐，舉弓而射，即中之。獐倒而復起，充逐之，不覺遠。忽見一里門如府舍，門中一鈴，下有唱家。充前問：'此何府也？’答曰：'少府府也。’……姨曰：'我舅甥三月末間產，父曰：“春，暖溫也；願，休強也。”即字溫休。溫休蓋<strong>幽婚</strong>也。其兆先彰矣。’兒遂成為令器，歷數郡二千石，皆著績。其後生植，為漢尚書。植子毓，為魏司空。冠蓋相承至今也。”（《搜神記》卷十六略同，《太平廣記》卷三六一較略）</p><p><strong>震畏四知，秉去三惑。</strong></p><p>[註釋]《後漢書·楊震傳》：“<strong>楊震</strong>字伯起，弘農華陰人也。……大將軍鄧騭聞其賢而闢之，舉茂才，四遷荊州刺史、東萊太守。當之郡，道經昌邑，故所舉荊州茂才王密為昌邑令，謁見，至夜懷金十斤以遺震。震曰：'故人知君，君不知故人，何也？’密曰：'暮夜無知者。’震曰：'<strong>天知，神知，我知，子知</strong>。何謂無知！’密愧而出。後轉涿郡太守。性公廉，不受私謁。子孫常蔬食步行，故舊長者或欲令為開產業，震不肯，曰：'使後世稱為清白吏子孫，以此遺之，不亦厚乎！’”○《後漢書·楊震傳附》：“（<strong>楊</strong>）<strong>秉</strong>字叔節，少傳父業，兼明《京氏易》，博通書傳，常隱居教授。年四十餘，乃應司空闢，拜侍御史，頻出為豫、荊、徐、兗四州刺史，遷任城相。自為刺史、二千石，計日受奉，餘祿不入私門。故吏齎錢百萬遺之，閉門不受。以廉潔稱。……秉性不飲酒，又早喪夫人，遂不復娶，所在以淳白稱。嘗從容言曰：'<strong>我有三不惑：酒、色、財也</strong>。’八年薨，時年七十四，賜塋陪陵。”</p><p><strong>柳下直道，叔敖陰德。</strong></p><p>[註釋]《論語·微子》：“<strong>柳下惠</strong>為士師，三黜。人曰：'子未可以去乎？’曰：'<strong>直道而事人</strong>，焉往而不三黜？枉道而事人，何必去父母之邦？’”○賈誼《新書·春秋》：“<strong>孫叔敖</strong>之為嬰兒也，出遊而還，憂而不食，其母問其故。泣而對曰：'今日吾見兩頭蛇，恐去死無日矣。’其母曰：'今蛇安在？’曰：'吾聞見兩頭蛇者死，吾恐他人又見，吾已埋之也。’母曰：'無憂，汝不死。吾聞之：<strong>有陰德者，天報以福</strong>。’”（亦見《藝文類聚》卷九六）劉向《新序·雜事》：“孫叔敖為嬰兒之時，出遊，見兩頭蛇，殺而埋之。歸而泣，其母問其故，叔敖對曰：'吾聞見兩頭之蛇者死，曏者吾見之，恐去母而死也。’其母曰：'蛇今安在？’曰：'恐他人又見，殺而埋之矣。’其母曰：'吾聞有陰德者，天報之以福，汝不死也。’及長，為楚令尹，未治，而國人信其仁也。”</p><p><strong>張湯巧詆，杜周深刻。</strong></p><p>[註釋]《漢書·張湯傳》：“張湯，杜陵人也。父為長安丞，出，湯為兒守舍。還，鼠盜肉，父怨，笞湯。湯掘薰得鼠及餘肉，劾鼠掠治，傳爰書，訊鞫論報，並取鼠與肉，具獄磔堂下。父見之，視文辭如老獄吏，大驚，遂使書獄。……是時，上方鄉文學，湯決大獄，欲傅古義，乃請博士弟子治《尚書》、《春秋》，補廷尉史，平亭疑法。奏讞疑，必奏，先為上分別其原，上所是，受而著讞法廷尉挈令，揚主之明。奏事即譴。湯摧謝，鄉上意所便，必引正監掾史賢者，曰：'固為臣議，如上責臣，臣弗用，愚抵此。’罪常釋。間即奏事，上善之，曰：'臣非知為此奏，乃監、掾、史某所為。’其欲薦吏，揚人之善、解人之過如此。所治即上意所欲罪，予監吏深刻者；即上意所欲釋，予監吏輕平者。所治即豪，<strong>必舞文巧詆</strong>；即下戶羸弱，時口言'雖文致法，上裁察。’於是往往釋湯所言。湯至於大吏，內行修，交通賓客飲食，於故人子弟為吏及貧昆弟，調護之尤厚，其造請諸公，不避寒暑。是以湯雖文深意忌不專平，然得此聲譽。而深刻吏多為爪牙用者，依於文學之士。丞相弘數稱其美。”（《史記·酷吏傳》同）○《史記·酷吏傳》：“杜周者，南陽杜衍人。義縱為南陽守，以為爪牙，舉為廷尉史。事張湯，湯數言其無害，至御史。使案邊失亡，所論殺甚眾。奏事中上意，任用，與減宣相編，更為中丞十餘歲。其治與宣相放，然重遲，外寬，<strong>內深次骨</strong>（《集解》：“李奇曰：'其用罪深刻至骨。’”）<em>。</em>宣為左內史，周為廷尉，其治大放張湯而善候伺。上所欲擠者，因而陷之；上所欲釋者，久系待問而微見其冤狀。客有讓周曰：'君為天子決平，不循三尺法，（《集解》：漢書音義曰：“以三尺竹簡書法律也。”）專以人主意指為獄。獄者固如是乎？’周曰：'三尺安出哉？前主所是著為律，後主所是疏為令，當時為是，何古之法乎！’<em>”（</em>《漢書·杜周傳》略同，蓋班史於遷史所有者，皆竊取之，幾至一字不易）</p><p><strong>三王尹京，二鮑糾慝。</strong></p><p>[註釋]《漢書·王章傳》：“（王）章為京兆二歲，死不以其罪，眾庶冤紀之，號為<strong>三王</strong>。”《漢書》：“王駿為京兆尹，成帝欲大用之，故試以政事，先是京兆有趙廣漢、張敞、<strong>王遵</strong>、<strong>王章</strong>、<strong>王駿</strong>（麟按：三王氏皆官京兆尹。事見《漢書》卷七六），皆有名，京師稱曰：前有趙張，後有<strong>三王</strong>。”（《藝文類聚》卷六引）《漢書·王章傳》贊曰：“自孝武置左馮翊、右扶風、<strong>京兆尹</strong>，而吏民為之語曰：'前有趙、張，後有<strong>三王</strong>。’”○《後漢書·鮑永傳》：“<strong>鮑永</strong>字君長，上黨屯留人也。……帝叔父趙王良尊戚貴重，永以事劾良大不敬，由是朝廷肅然，莫不戒慎。乃闢扶風<strong>鮑恢</strong>為都官從事，恢亦抗直不避強御。帝常曰：'貴戚且宜斂手，以避<strong>二鮑</strong>。’其見憚如此。”周王褒《太傅燕文公於謹碑銘》：“魏恭帝元年，為大司寇，<strong>正刑糾慝</strong>。”又曰：“正刑<strong>糾慝</strong>，國無害馬之能；翦暴詰奸，民亡飲羊之俗。”（麟按：“糾慝”謂懲處邪惡也）</p><p><strong>孫康映雪，車胤聚螢。</strong></p><p>[註釋]《文選》卷三九任彥升《為蕭揚州薦士表》：“至乃集螢映雪，編蒲緝柳。”李善注引《孫氏世錄》曰：“<strong>孫康</strong>家貧，常<strong>映雪讀書</strong>，清介。交遊不雜。”（《藝文類聚》卷二同，失書名；《初學記》卷二作《宋齊語》，“清介”作“清淡”）○《晉書·車胤傳》：“車胤，字武子，南平人也。曾祖浚，吳會稽太守。父育，郡主簿。太守王胡之名知人，見胤於童幼之中，謂胤父曰：'此兒當大興卿門，可使專學。’胤恭勤不倦，博學多通。家貧不常得油，<strong>夏月則練囊盛數十螢火以照書</strong>，以夜繼日焉。及長，風姿美劭，機悟敏速，甚有鄉曲之譽。桓溫在荊州，闢為從事，以辯識義理深重之，引為主簿，稍遷別駕、徵西長史，遂顯於朝廷。時惟胤與吳隱之以寒素博學知名於世。又善於賞會，當時每有盛坐而胤不在，皆雲：'無車公不樂。’謝安遊集之日，輒開筵待之。”</p><p><strong>李充四部，井春五經。</strong></p><p>[註釋]《晉書·文苑傳》：“李充，字弘度，江夏人。……於時典籍混亂，充刪除煩重，以類相從，<strong>分作四部</strong>，甚有條貫，祕閣以為永制。”《文選》卷四任彥升《王文憲集序》：“於是採公曾之中經，刊<strong>弘度之四部</strong>。”李善注引臧榮緒《晉書》曰：“李充，字弘度，為著作郎。於時典籍混亂，刪除頗重，以類相從，分為<strong>四部</strong>，甚有條貫，祕閣以為永制。五經為甲部，史記為乙部，諸子為丙部，詩賦為丁部。”（麟按：西晉荀勗將群書分為四部：六藝、小學為甲部；諸子、兵書、術數為乙部；歷史記載和雜著為丙部；詩賦、圖贊、“汲冢書”為丁部。李氏調整，至隋唐乃稱作經、史、子、集四部）○《後漢書·逸民傳》：“<strong>井丹</strong>字<strong>大春</strong>，扶風人也。少受業太學，通《五經》，善談論，故京師為之語曰：'<strong>五經紛綸井大春</strong>’。性清高，未嘗修刺修人。”</p><p><strong>谷永筆札，顧愷丹青。</strong></p><p>[註釋]《漢書·遊俠傳》：“樓護字君卿，齊人。父世醫也，護少隨父為醫長安，出入貴戚家。護誦醫經、本草、方術數十萬言，長者鹹愛重之，共謂曰：'以君卿之材，何不宦學乎？’由是辭其父，學經傳，為京兆吏數年，甚得名譽。是時，王氏方盛，賓客滿門，五侯兄弟爭名，其客各有所厚，不得左右，唯護盡入其門，鹹得其歡心。結士大夫，無所不傾，其交長者，尤見親而敬，眾以是服。為人短小精辯，論議常依名節，聽之者皆竦。與谷永俱為五侯上客，長安號曰'<strong>穀子雲筆札，樓君卿脣舌</strong>’，言其見信用也。母死，送葬者致車二三千兩，閭里歌之曰：'五侯治喪樓君卿。’”（麟按：《漢書·谷永傳》：“谷永字<strong>子云</strong>，長安人也。……永少為長安小史，後博學經書。建昭中，御史大夫繁延壽聞其有茂材，除補屬，舉為太常丞，數上疏言得失。”）○《晉書·文苑傳》：“<strong>顧愷之</strong>，字長康，晉陵無錫人也。……<strong>尤善丹青</strong>，圖寫特妙，謝安深重之，以為有蒼生以來未之有也。愷之每畫人成，或數年不點目精。人問其故，答曰：'四體妍蚩，本無闕少於妙處，傳神寫照，正在阿堵中。’”</p><p><strong>戴逵破琴，謝敷應星。</strong></p><p>[註釋]《晉書·隱逸傳》：“戴逵，字安道，譙國人也。少博學，好談論，善屬文，能鼓琴，工書畫，其餘巧藝，靡不畢綜。總角時，以雞卵汁溲白瓦屑作《鄭玄碑》，又為文而自鐫之，詞麗器妙，時人莫不驚歎。性不樂當世，常以琴書自娛。師事術士範宣於豫章，宣異之，以兄女妻焉。太宰、武陵王晞聞其善鼓琴，使人召之，<strong>逵對使者破琴</strong>曰：'戴安道不為王門伶人！’晞怒，乃更引其兄述。述聞命，欣然擁琴而往。”○《晉書·隱逸傳》：“謝敷，字慶緒，會稽人也。性澄靖寡慾，入太平山十餘年。鎮軍郗愔召為主簿，臺徵博士，皆不就。初，月犯少微，<strong>少微一名處士星</strong>。佔者以陷士當之。譙國戴逵有美才，人或憂之。<strong>俄而敷死</strong>，故會稽人士以嘲吳人云：'吳中高士，便是求死不得死。’”</p><p><strong>阮宣杖頭，畢卓甕下。</strong></p><p>[註釋]《世說·任誕》：“<strong>阮宣子</strong>常步行，<strong>以百錢掛杖頭</strong>，至酒店，便獨酣暢。雖當世貴盛，不肯詣也。”《晉書·阮籍傳附》：“（<strong>阮</strong>）<strong>修</strong>字<strong>宣子</strong>。好《易》《老》，善清言。嘗有論鬼神有無者，皆以人死者有鬼，修獨以為無，曰：'今見鬼者雲著生時衣服，若人死有鬼，衣服有鬼邪？’論者服焉。後遂伐社樹，或止之，修曰：'若社而為樹，伐樹則社移；樹而為社，伐樹則社亡矣。’性簡任，不修人事。絕不喜見俗人，遇便捨去。意有所思，率爾褰裳，不避晨夕，至或無言，但欣然相對。常步行，<strong>以百錢掛杖頭</strong>，至酒店，便獨酣暢。雖當世富貴而不肯顧，家無儋石之儲，宴如也。與兄弟同志，常自得於林阜之間。”○《晉書·畢卓傳》：“畢卓字茂世，新蔡鮦陽人也。父諶，中書郎。卓少希放達，為胡毋輔之所知。太興末，為吏部郎，常飲酒廢職。比舍郎釀熟，<strong>卓因醉夜至其甕間盜飲之</strong>，為掌酒者所縛，明旦視之，乃畢吏部也，遽釋其縛。卓遂引主人宴於甕側，致醉而去。卓嘗謂人曰：'得酒滿數百斛船，四時甘味置兩頭，右手持酒杯，左手持蟹螯，拍浮酒船中，便足了一生矣。’及過江，為溫嶠平南長史，卒官。”</p><p><strong>文伯羞鱉，孟宗寄鮓。</strong></p><p>[註釋]《國語·魯語下》：“<strong>公父文伯</strong>飲南宮敬叔酒，以露睹父為客。<strong>羞鱉</strong>焉，小。睹父怒，相延食鱉，辭曰：'將使鱉長而後食之。’遂出。文伯之母聞之，怒曰：'吾聞之先子曰：“祭養屍，饗養上賓。”鱉於何有？而使夫人怒也？’遂逐之。五日，魯大夫辭而復之。”（麟按：“羞”同“饈”。以鱉為饈也）○《列女後傳》：“吳光祿勳<strong>孟宗</strong>，為監魚池司馬，罷職，<strong>道作兩器鮓，以歸奉母</strong>。母怒之曰：'吾老為母，戒言唯聽飲彼水；何吾言之不從也。’宗曰：'於道作之，非池魚也。’母曰：'汝為主魚吏，而獲鮓以歸，豈可家至戶告耶？’乃還鮓於宗。宗伏謝罪，遂沉鮓於江。”（《藝文類聚》卷七二引）《晉書·列女傳》：“陶侃母湛氏，豫章新淦人也。初，侃父丹娉為妾，生侃，而陶氏貧賤，湛氏每紡績資給之，使交結勝己。侃少為尋陽縣吏，嘗監魚梁，<strong>以一坩鮓遺母</strong>。湛氏封鮓及書，責侃曰：'爾為吏，以官物遺我，非惟不能益吾，乃以增吾憂矣。’鄱陽孝廉範逵寓宿於侃，時大雪，湛氏乃徹所臥親薦，自銼給其馬，又密截髮賣與鄰人，供餚饌。逵聞之，嘆息曰：'非此母不生此子！’侃竟以功名顯。”（麟按：《世說·賢媛》亦載其事，劉孝標以為當以孟宗為是）</p><p><strong>史丹青蒲，張湛白馬。</strong></p><p>[註釋]《漢書·史丹傳》：“史丹字君仲，魯國人也，徙杜陵。……竟寧元年，上寢疾，傅昭儀及定陶王常在左右，而皇后、太子希得進見。上疾稍侵，意忽忽不平，數問尚書以景帝時立膠東王故事。是時，太子長舅陽平侯王鳳為衛尉、侍中，與皇后、太子皆憂，不知所出。丹以親密臣得侍視疾，侯上間獨寢時，丹直入臥內，<strong>頓首伏青蒲上</strong>，涕泣言曰：'皇太子以適長立，積十餘年，名號繫於百姓，天下莫不歸心臣子。見定陶王雅素愛幸，今者道路流言，為國生意，以為太子有動搖之議。審若此，公卿以下必以死爭，不奉詔。臣願先賜死以示群臣！’天子素仁，不忍見丹涕泣，言又切至，上意大感，喟然太息曰：'吾日困劣，而太子、兩王幼少，意中戀戀，亦何不念乎！然無有此議。且皇后謹慎，先帝又愛太子，吾豈可違指！駙馬都尉安所受此語？’丹即卻，頓首曰：'愚臣妾聞，罪當死！’上因納，謂丹曰：'吾病浸加，恐不能自還。善輔道太子，毋違我意！’丹噓唏而起。太子由是遂為嗣矣。”○《後漢書·張湛傳》：“張湛字子孝，扶風平陵人也。矜嚴好禮，動止有則，居處幽室，必自修整，雖遇妻子，若嚴君焉。及在鄉黨，詳言正色，三輔以為儀表。人或謂湛偽詐，湛聞而笑曰：'我誠詐也。人皆詐惡，我獨詐善，不亦可乎？’……五年，拜光祿勳。光武臨朝，或有惰容，湛輒陳諫其失。常乘白馬，帝每見湛，輒言'<strong>白馬生且復諫矣</strong>’。”</p><p><strong>隱之感鄰，王修輟社。</strong></p><p>[註釋]《晉書·良吏傳》：“<strong>吳隱之</strong>，字處默，濮陽鄄城人，魏侍中質六世孫也。隱之美姿容，善談論，博涉文史，以儒雅標名。弱冠而介立，有清操，雖日晏歠菽，不饗非其粟，儋石無儲，不取非其道。年十餘，丁父憂，每號泣，行人為之流涕。事母孝謹，及其執喪，哀毀過禮。家貧，無人鳴鼓，每至哭臨之時，恆有雙鶴警叫，及祥練之夕，復有群雁俱集，時人鹹以為孝感所至。嘗食鹹菹，以其味旨，掇而棄之。與太常韓康伯鄰居，<strong>康伯母</strong>，殷浩之姊，賢明婦人也，<strong>每聞隱之哭聲，輟餐投箸，為之悲泣</strong>。既而謂康伯曰：'汝若居銓衡，當舉如此輩人。’及康伯為吏部尚書，隱之遂階清級，解褐輔國功曹，轉參徵虜軍事。兄坦之為袁真功曹，真敗，將及禍，隱之詣桓溫，乞代兄命，溫矜而釋之。遂為溫所知賞，拜奉朝請、尚書郎，累遷晉陵太守。在郡清儉，妻自負薪。入為中書侍郎、國子博士、太子右衛率，轉散騎常侍，領著作郎。孝武帝欲用為黃門郎，以隱之貌類簡文帝，乃止。尋守廷尉、祕書監、御史中丞，領著作如故，遷左衛將軍。雖居清顯，祿賜皆班親族，冬月無被，嘗浣衣，乃披絮，勤苦同於貧庶。”○《三國志·魏書·王修傳》：“王修字叔治，北海營陵人也。年七歲喪母。母以社日亡，來歲鄰里社，修感念母，哀甚。<strong>鄰里聞之，為之罷社</strong>。”</p><p><strong>阮放八雋，江臮四凶。</strong></p><p>[註釋]《晉書·羊曼傳》：“羊曼，字祖延，太傅祜兄孫也。父暨，陽平太守。曼少知名，本州島禮命，太傅闢，皆不就。避難渡江，元帝以為鎮東參軍，轉丞相主簿，委以機密。歷黃門侍郎、尚書吏部郎、晉陵太守，以公事免。曼任達頹縱，好飲酒。溫嶠、庾亮、<strong>阮放</strong>、桓彝同志友善，併為中興名士。時州里稱陳留阮放為宏伯，高平郗鑑為方伯，泰山胡毋輔之為達伯，濟陰卞壺為裁伯，陳留蔡謨為朗伯，阮孚為誕伯，高平劉綏為委伯，而曼為濌伯，凡八人，<strong>號兗州八伯，蓋擬古之八雋也</strong>。”（麟按：《晉書·阮籍傳附》：“（<strong>阮</strong>）<strong>放</strong>字思度。祖略，齊郡太守。父顗，淮南內史。放少與孚並知名。中興，除太學博士、太子中舍人、庶子。時雖戎車屢駕，而放侍太子，常說《老》《莊》，不及軍國。明帝甚友愛之。轉黃門侍郎，遷吏部郎，在銓管之任，甚有稱績。時成帝幼衝，庾氏執政，放求為交州，乃除監交州軍事、揚威將軍、交州刺史。行達寧浦，逢陶侃將高寶平梁碩自交州還，放設饌請寶，伏兵殺之。寶眾擊放，敗走，保簡陽城，得免。到州少時，暴發渴，見寶為祟，遂卒，朝廷甚悼惜之，年四十四。追贈廷尉。放素知名，而性清約，不營產業，為吏部郎，不免飢寒。王導、庾亮以其名士，常供給衣食。”）明張岱《夜航船》：“羊曼，祜從孫，任達嗜酒，與阮放等八人友善，時稱阮放為宏伯，郗鑑為方伯，胡毋輔之為達伯，卞壺為裁伯，蔡謨為朗伯，阮孚為誕伯，劉緩為委伯，而曼為踏伯，號'兗州八伯’，又號為'八達’。”○《晉書·羊曼傳附》：“（羊）聃字彭祖。少不經學，時論皆鄙其凡庸。先是，兗州有八伯之號，其後更有四伯。大鴻臚陳留<strong>江臮</strong>以能食為'<strong>谷伯</strong>’，豫章太守史疇以大肥為'<strong>笨伯</strong>’，散騎郎高平張嶷以狡妄為'<strong>猾伯</strong>’，而聃以狼戾為'<strong>瑣伯</strong>’，蓋擬古之<strong>四凶</strong>。”</p><p><strong>華歆忤旨，陳群蹙容。</strong></p><div class=pgc-img><img alt=《蒙求》原文及註解：是兒童識字、掌握各科知識的主要啟蒙書籍 onerror=errorimg.call(this); src=https://p1.pstatp.com/large/pgc-image/1538362687397b8179ecfa2><p class=pgc-img-caption></p></div><p>[註釋]《三國志·魏書·華歆傳》：“華歆字子魚，平原高唐人也。高唐為齊名都，衣冠無不遊行市裡。歆為吏，休沐出府，則歸家闔門。議論持平，終不毀傷人。”裴松之注引華嶠《譜敘》曰：“文帝受禪，朝臣三公已下並受爵位；<strong>歆以形色忤時</strong>，徙為司徒，而不進爵。<strong>魏文帝久不懌</strong>，以問尚書令陳群曰：'我應天受禪，百辟群后，莫不人人悅喜，形於聲色，而相國及公獨有不怡者，何也？’群起離席長跪曰：'臣與相國曾臣漢朝，<strong>心雖悅喜，義形其色</strong>，亦懼陛下實應且憎。’帝大悅，遂重異之。”○《世說·方正》：“魏文帝受禪，<strong>陳群有戚容</strong>。帝問曰：'朕應天受命，卿何以不樂？’群曰：'臣與華歆服膺先朝，今雖欣聖化，猶<strong>義形於色</strong>。’”</p><p>圖文均來自網絡 涉及版權 聯繫刪除</p></div></div><div class="post-meta meta-tags"><ul class=clearfix><li><a>蒙求</a></li><li><a>童識</a></li><li><a>知識</a></li></ul></div></article></div></div><div id=secondary><section class=widget><form id=search action=//www.google.com/search method=get accept-charset=utf-8 target=_blank _lpchecked=1><input type=text name=q maxlength=20 placeholder=搜索>
<input type=hidden name=sitesearch value=geekbank.cf>
<button type=submit>🔍</button></form></section><section class=widget><h3 class=widget-title>最新文章 ⚡</h3><ul class=widget-list><li><a href=../../tw/%E7%A7%91%E6%8A%80/804ea540.html alt=「行業知識」結構工程師的心結——鋼樑扭轉計算 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/177f1b37fa4b41698a4e78accf7efbb4 style=border-radius:25px></a>
<a href=../../tw/%E7%A7%91%E6%8A%80/804ea540.html title=「行業知識」結構工程師的心結——鋼樑扭轉計算>「行業知識」結構工程師的心結——鋼樑扭轉計算</a></li><hr><li><a href=../../tw/%E7%A7%91%E6%8A%80/bcc4c942.html alt=「鋼構知識」經典鋼結構設計問答 class="image featured" style=display:block;margin-left:auto;margin-right:auto;width:100%><img src style=border-radius:25px></a>
<a href=../../tw/%E7%A7%91%E6%8A%80/bcc4c942.html title=「鋼構知識」經典鋼結構設計問答>「鋼構知識」經典鋼結構設計問答</a></li><hr><li><a href=../../tw/%E7%A7%91%E6%8A%80/7f6e1fd9.html alt=「鋼構知識」經典鋼結構設計問答彙總 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/76195b1e9d934c2e952b060dad0951e6 style=border-radius:25px></a>
<a href=../../tw/%E7%A7%91%E6%8A%80/7f6e1fd9.html title=「鋼構知識」經典鋼結構設計問答彙總>「鋼構知識」經典鋼結構設計問答彙總</a></li><hr><li><a href=../../tw/%E7%A7%91%E6%8A%80/0fc448f5.html alt=各種門窗知識大全，是我見過最全的了 class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/15349013240149cf1ef5531 style=border-radius:25px></a>
<a href=../../tw/%E7%A7%91%E6%8A%80/0fc448f5.html title=各種門窗知識大全，是我見過最全的了>各種門窗知識大全，是我見過最全的了</a></li><hr><li><a href=../../tw/%E7%A7%91%E6%8A%80/f0ff6432.html alt=鋼結構必備知識38問 class="image featured" style=display:block;margin-left:auto;margin-right:auto;width:100%><img src style=border-radius:25px></a>
<a href=../../tw/%E7%A7%91%E6%8A%80/f0ff6432.html title=鋼結構必備知識38問>鋼結構必備知識38問</a></li><hr><li><a href=../../tw/%E7%A7%91%E6%8A%80/bb258a5a.html alt=鋼結構必備知識38問，你的晉級之路！ class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/1535975955779bcac330762 style=border-radius:25px></a>
<a href=../../tw/%E7%A7%91%E6%8A%80/bb258a5a.html title=鋼結構必備知識38問，你的晉級之路！>鋼結構必備知識38問，你的晉級之路！</a></li><hr><li><a href=../../tw/%E7%A7%91%E6%8A%80/8bbd5f8a.html alt=長知識！什麼是榫卯結構？為什麼現代建築當中不常見了？ class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/1537941825042b6f495fa56 style=border-radius:25px></a>
<a href=../../tw/%E7%A7%91%E6%8A%80/8bbd5f8a.html title=長知識！什麼是榫卯結構？為什麼現代建築當中不常見了？>長知識！什麼是榫卯結構？為什麼現代建築當中不常見了？</a></li><hr><li><a href=../../tw/%E7%A7%91%E6%8A%80/0a77c203.html alt="（鑄造知識四）----- 真空吸鑄" class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/dfic-imagehandler/b52f6cfa-2566-4f1d-a4b0-f9921b5d06b9 style=border-radius:25px></a>
<a href=../../tw/%E7%A7%91%E6%8A%80/0a77c203.html title="（鑄造知識四）----- 真空吸鑄">（鑄造知識四）----- 真空吸鑄</a></li><hr><li><a href=../../tw/%E7%A7%91%E6%8A%80/775df7fb.html alt=素描五官基礎知識，學素描的同學可參考 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/99b7762898d34e2f9a667c431fc7da6b style=border-radius:25px></a>
<a href=../../tw/%E7%A7%91%E6%8A%80/775df7fb.html title=素描五官基礎知識，學素描的同學可參考>素描五官基礎知識，學素描的同學可參考</a></li><hr><li><a href=../../tw/%E7%A7%91%E6%8A%80/31ba8cf2.html alt=[科普知識]什麼是光纖的冷接？ class="image featured" style=display:block;margin-left:auto;margin-right:auto;width:100%><img src=https://p3.pstatp.com/large/pgc-image/c9d2cd0e63c0404f9f4cbdaae98d9606 style=border-radius:25px></a>
<a href=../../tw/%E7%A7%91%E6%8A%80/31ba8cf2.html title=[科普知識]什麼是光纖的冷接？>[科普知識]什麼是光纖的冷接？</a></li><hr><li><a href=../../tw/%E7%A7%91%E6%8A%80/ba54c166.html alt=模擬和數字電路基礎知識彙總 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/ebd9341d866e4850ba3b8b476352d2e1 style=border-radius:25px></a>
<a href=../../tw/%E7%A7%91%E6%8A%80/ba54c166.html title=模擬和數字電路基礎知識彙總>模擬和數字電路基礎知識彙總</a></li><hr><li><a href=../../tw/%E7%A7%91%E6%8A%80/3bcedab8.html alt=【房產知識】層高和淨高的區別？ class="image featured" style=display:block;margin-left:auto;margin-right:auto;width:100%><img src=https://p9.pstatp.com/large/pgc-image/225e250ec61d4c47b76afd95fc9b3ced style=border-radius:25px></a>
<a href=../../tw/%E7%A7%91%E6%8A%80/3bcedab8.html title=【房產知識】層高和淨高的區別？>【房產知識】層高和淨高的區別？</a></li><hr><li><a href=../../tw/%E7%A7%91%E6%8A%80/cfee15a7.html alt=建築層高和淨高知識彙總，這些你都知道嗎？ class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/dfic-imagehandler/f5a612c7-aeab-4603-af94-2d692cfc5e76 style=border-radius:25px></a>
<a href=../../tw/%E7%A7%91%E6%8A%80/cfee15a7.html title=建築層高和淨高知識彙總，這些你都知道嗎？>建築層高和淨高知識彙總，這些你都知道嗎？</a></li><hr><li><a href=../../tw/%E7%A7%91%E6%8A%80/e35d154e.html alt=你所需要的齒輪知識，在這篇文章都能找到 class="image featured" style=display:block;margin-left:auto;margin-right:auto;width:100%><img src=https://p9.pstatp.com/large/pgc-image/86ebc66d3b874c52ad55a4f6aa059457 style=border-radius:25px></a>
<a href=../../tw/%E7%A7%91%E6%8A%80/e35d154e.html title=你所需要的齒輪知識，在這篇文章都能找到>你所需要的齒輪知識，在這篇文章都能找到</a></li><hr><li><a href=../../tw/%E7%A7%91%E6%8A%80/ac978f8e.html alt=關於機械設計知識的20個問題專業解答 class="image featured" style=display:block;margin-left:auto;margin-right:auto;width:100%><img src=https://p1.pstatp.com/large/pgc-image/20f3599b79df44b380f34c43c91c9afd style=border-radius:25px></a>
<a href=../../tw/%E7%A7%91%E6%8A%80/ac978f8e.html title=關於機械設計知識的20個問題專業解答>關於機械設計知識的20個問題專業解答</a></li><hr></ul></section><section class=widget><h3 class=widget-title>其他</h3><ul class=widget-list><li><a href=TOS.html>使用條款</a></li><li><a href=CommentPolicy.html>留言政策</a></li><li><a href=mailto:gdnews@tuta.io rel=nofollow>DMCA</a></li><li><a href=mailto:gdnews@tuta.io rel=nofollow>聯絡我們</a></li></ul></section></div></div></div></div><footer id=footer><div class=container>&copy; 2020 <a href>极客快訊</a></div></footer><script type=text/javascript>window.MathJax={tex2jax:{inlineMath:[['$','$']],processEscapes:true}};</script><script src="https://cdnjs.cloudflare.com/ajax/libs/mathjax/2.7.5/MathJax.js?config=TeX-MML-AM_CHTML" async></script><a id=rocket href=#top></a><script type=text/javascript src=https://kknews.cf/js/totop.js async></script><script type=text/javascript src="//s7.addthis.com/js/300/addthis_widget.js#pubid=ra-5e508ed9e4e698bb"></script></body></html>